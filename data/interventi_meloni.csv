title,content,date,url
"Incontro con il Presidente della Repubblica del Turkmenistan, l'intervento di saluto del Presidente Meloni","Grazie per questa possibilità, intanto la possibilità di conoscerla personalmente. Era l'unico Presidente di una Repubblica del Centrasia che mi mancava di conoscere personalmente e spero che avremo occasione, da qui in avanti, di approfondire le nostre relazioni. So che, tra l'altro, è prevista una sua visita in Italia, a ottobre, in occasione della mostra archeologica sul Turkmenistan e quindi, se lei mi consente, approfitterei per invitarla ufficialmente a fare una visita a Roma e penso che potrebbe anche quella essere un'occasione di rafforzare ulteriormente i nostri rapporti bilaterali. 
Credo che siano eccellenti le nostre relazioni, ma penso anche che ci sia la possibilità di fare molto di più su diverse materie che vanno ovviamente dall'energia, l'industria pesante, l'agroindustria, le infrastrutture, i trasporti, le materie prime critiche, che è una materia sulla quale l'Italia sta cercando di concentrarsi ora molto di più. Oer cui io propongo, se lei fosse d'accordo, in occasione della sua visita, anche di organizzare a margine un Business Forum tra le nostre aziende e approfondire ancora di più quali possono essere gli elementi della nostra collaborazione. 
Dopodiché, ovviamente la ringrazio per partecipare a questo Vertice che ho fortemente voluto a livello di leader, è la prima volta che si celebra a livello di leader. Lei sa che l'Italia è stata la prima Nazione dell'Unione europea a immaginare questo formato e ci piace pensare che abbia potuto dare il buon esempio - si è visto anche con il vertice tra Unione europea e Repubbliche del Centro Asia -, e capiamo ovviamente l'importanza che ha questa regione, che storicamente è un crocevia per i rapporti tra Occidente e Oriente, per i rapporti tra Europa e Asia. E quindi vogliamo lavorare molto di più insieme e penso che l'occasione di oggi possa essere un buon modo per cominciare e per farlo ai massimi livelli. Quindi, grazie davvero.
 
",2025-05-30,https://www.governo.it/it/articolo/incontro-con-il-presidente-della-repubblica-del-turkmenistan-lintervento-di-saluto-del
"Incontro con il Presidente della Repubblica del Kirghizistan, l'intervento di saluto del Presidente Meloni ","Grazie mille, grazie di essere qui, so gli spostamenti che ha affrontato per partecipare a questo Vertice, che però io penso sia molto importante. È la prima volta che si celebra il Vertice tra Italia e le Repubbliche del Centrasia a livello di leader e vuole essere un segnale dell'attenzione che l'Italia attribuisce e riconosce a questa regione. 
Lei sa che siamo stati il primo Paese dell'Unione europea a organizzare un formato permanente di confronto e sembra che abbiamo anche in qualche modo indicato la rotta, perché abbiamo visto che si è poi celebrato anche un Vertice tra Unione europea e le Repubbliche del Centrasia. E quindi siamo contenti, insomma, se siamo riusciti a passare il messaggio dell'importanza di questa regione, di questo territorio, che è storicamente un crocevia, un luogo di incontro tra Occidente e Oriente, tra Asia ed Europa. E l'Italia chiaramente attribuisce a questa regione, ma anche al suo Paese, anche al Kirghizistan, una importanza strategica molto rilevante.
Intanto è d'obbligo farle e farvi i complimenti per l'accordo sulla delimitazione dei confini con il Tagikistan, è un passaggio storico per la stabilità della regione e quindi davvero congratulazioni. 
E poi voglio ricordare che le nostre relazioni bilaterali sono eccellenti. Oggi firmeremo un'altra intesa, ma il fatto che siano delle relazioni eccellenti non vuol dire che non si possa lavorare per fare di più. Sono molti i campi sui quali possiamo implementare la nostra cooperazione. E quindi sono contenta di questa seconda occasione di incontrarla, sono certa che non sarà l'ultima per discutere di come possiamo rafforzare ancora di più i nostri rapporti. 
Grazie.
 
",2025-05-30,https://www.governo.it/it/articolo/incontro-con-il-presidente-della-repubblica-del-kyrgyzstan-lintervento-di-saluto-del
Intervento del Presidente Meloni all'Astana International Forum,"A seguire la traduzione di cortesia
Good morning, everyone, and thank you for this presentation I didn’t deserve. 
I am very pleased to be here today in Astana and to take part in this important event of discussion and dialogue promoted by President Tokayev and the Kazakh Government. To them I want to convey my greetings, my gratitude for the invitation and the warm welcome I have been given.
Today marks the beginning of my first official visit to Kazakhstan since the start of my term as President of the Council of Ministers of the Republic of Italy. A visit that I do not consider just protocol, but of substance.  We intend to seal the friendship that unites our Nations with concrete facts, by enhancing our strategic collaboration on many crucial fields.
This visit also marks a historic moment in our relations, the first Summit between Italy and the five Central Asian Nations. I treasure this event and I wish to thank not only President Tokayev who agreed to host it, but also President Japarov, President Rahmon, President Berdimuhamedov, and President Mirziyoyev, also for the very special time I had in Uzbekistan. I am certain it will be a decisive moment to intensify our relations, and make them even more sound, long-lasting, and strategic.
This is not a path that begins today, but one we have been pursuing together for some time. Italy was the first Nation in the EU to decide to invest in relations with Central Asia and its individual member Nations, launching a permanent format in order to share ideas. We have shown the way, and our example has indeed led the path, as proven by the first EU-Central Asia Summit last April, which not surprisingly elevated the relations between the region and the European Union to a strategic partnership.
We are proud of this choice, since the capacity to create bridges and opportunities for dialogue, by exploring avenues that others had not had the courage to pursue, is in the DNA of Italian people. This is a legacy we learnt from one of the most famous Italians in history, Marco Polo, who centuries ago crossed these lands to reach the farthest borders in the then known world. There is no better symbol to describe what we celebrate today: cooperation, vision, responsibility. But also the ability to look beyond the horizon, and to learn to understand others, their values, their potential, with respect and with humility. 
One of the fathers of modern geopolitics, Halford Mackinder, made the argument that Central Asia represents one of the “pivots” around which the fate of the world revolves. I am not a geopolitical scholar, I simply observe reality. And reality tells us this region has always been a crossroads between the West and the East, and occupies a strategic role in the global scenario, moreover in difficult times as those we are in.
Central Asia has always been a bridge. The transformations and changes this part of the planet has undergone over the centuries have made it what it is today: the hinge between two Continents, the point of contact between Europe and Asia, the junction between worlds that once were very distant but now are more interconnected than ever. 
And I know what it means, for I say this as an Italian, as the daughter to a Nation that occupies a pivotal position between Europe and Africa, at the very centre of that global Mediterranean that casts its relevance far beyond its own geographic space.
So I believe there is no better place than here to ponder the connections that bind us and those we can build, without fear of going beyond the patterns to which we have been accustomed.
That is why new opportunities for cooperation can be created even among, maybe moreover among, partners who are seemingly far apart and have profoundly different histories. Partners who, however, are capable of seeing the chessboard as a whole, and not just the single quadrant that apparently concerns them most closely.
This is Italy's approach, and I know it is also your approach, in the direction of a truly global interconnection, from Asia to Europe, from the Mediterranean to the Indo-Pacific.
But if we really want to shape the future – as the title of this Forum invites us to do – we must have the courage to look beyond our geographical boundaries and pave new paths. Starting, of course, with what already unites us and makes our relationship extremely strong. I am thinking of the energy sector, where our cooperation can help make a difference, both in the more traditional and the more innovative fields, in line with that technological neutrality principle that we are committed to affirm to secure sustainable economic and social systems.
I am also referring to critical raw materials, where our collaboration aims to generate shared benefits and mutual opportunities. I am not forgetting environmental challenges, as the one in which we are at the forefront of regeneration efforts in the Aral Sea, heritage that it is our task and duty to protect. The Italian Climate Fund is an important tool we would like to harness even more to strengthen further shared projects.
Our interconnections also look to digital and physical infrastructures, of which the Middle Corridor is probably the most promising and fascinating challenge. We strongly believe in enhancing this project, which is at the core of the strategic partnership initiated with the EU in Samarkand and can make a significant contribution to supply chain security and stability, both to and from Europe.
The interdependence of our destinies is a fact, even when we are called upon to jointly defend our security, the security of our citizens, the security of our peoples. We must continue to join our efforts also to fight terrorism and dismantle transnational criminal organisations that profit from drug, arms and human trafficking.
So, dear friends, 
everything around us seems to be changing, and the few certainties we thought we had are no longer there. In this shift in epoch, the homogeneous blocs of the past no longer exist, and relations between Nations are based on new and very often unprecedented patterns.
Present times are challenging us, testing each of us. But it is an occasion, it is an occasion to show our value, and it is up to us to decide how to act. We can take refuge in the now faded certainties of the past, or we can try to look beyond, showing the courage that our peoples expect from us.
I have no doubt, and I know that I am not alone along this path.
Thank you very much.
***
Buongiorno a tutti, e grazie per questa presentazione che non meritavo.
Sono molto felice di essere qui oggi ad Astana e di partecipare a questo importante evento di confronto e dialogo promosso dal Presidente Toqaev e dal Governo kazako. A loro desidero rivolgere il mio saluto e il mio ringraziamento per l’invito e per la calorosa accoglienza che mi è stata riservata.
Oggi inizia la mia prima visita ufficiale in Kazakhstan dall’inizio del mio mandato come Presidente del Consiglio dei ministri della Repubblica italiana. Visita che non considero solo di protocollo, ma di sostanza. Intendiamo suggellare l’amicizia che unisce le nostre Nazioni con fatti concreti, valorizzando la collaborazione strategica su molti settori fondamentali.
Visita che segna anche un momento storico nelle nostre relazioni, con il primo Vertice tra l’Italia e le cinque Nazioni dell’Asia Centrale. Evento a cui tengo particolarmente e per il quale voglio ringraziare, oltre al Presidente Toqaev che ha accettato di ospitarlo, anche il Presidente Japarov, il Presidente Rahmon, il Presidente Berdimuhamedov e il Presidente Mirziyoyev, anche per il tempo davvero speciale che ho trascorso in Uzbekistan. Sono convinta che sarà un momento decisivo per intensificare i nostri rapporti, e renderli ancor più solidi, duraturi e strategici.
Non è un percorso che inizia oggi, ma che seguiamo insieme da tempo. L’Italia è stata la prima Nazione dell’Unione europea ad aver deciso di investire sulle relazioni con l’Asia centrale e con le singole Nazioni che ne fanno parte, avviando un formato stabile per la condivisione di idee. Abbiamo indicato la strada, e il nostro esempio è stato da apripista. Lo dimostra il primo Vertice UE-Asia Centrale che si è svolto lo scorso aprile, che non a caso ha elevato i rapporti tra la regione e l’Unione europea a livello di partenariato strategico.
È una scelta di cui andiamo orgogliosi, perché è scritta nel Dna stesso del popolo italiano la capacità di creare ponti e occasioni di dialogo, esplorando strade che altri non avevano avuto il coraggio di percorrere. Un’eredità che abbiamo ricevuto da uno degli italiani più famosi della storia, Marco Polo, che secoli fa ha attraversato queste terre per arrivare ai confini più lontani nel mondo all’epoca conosciuto. Non c’è un simbolo migliore per descrivere ciò che celebriamo oggi: cooperazione, visione, responsabilità. Ma anche la capacità di guardare oltre l'orizzonte e imparare a comprendere gli altri, i loro valori, il loro potenziale, con rispetto e con umiltà.
Uno dei padri della geopolitica moderna, Halford Mackinder, ha sostenuto la tesi che l’Asia Centrale rappresenta uno dei “perni” attorno ai quali ruota il destino del mondo. Non sono una studiosa di geopolitica, osservo semplicemente la realtà. E la realtà ci dice che questa regione costituisce da sempre un crocevia tra Occidente e Oriente e che occupa un ruolo strategico nello scenario globale, soprattutto in tempi difficili come quelli che stiamo vivendo.
L’Asia Centrale è sempre stata un ponte. Le trasformazioni e i mutamenti che questa parte del pianeta ha vissuto nei secoli l’hanno resa ciò che è oggi, ovvero la cerniera tra due continenti, il punto di contatto tra l’Europa e l’Asia, la congiuntura tra mondi in passato lontanissimi ma che oggi sono più interconnessi che mai.
E so cosa significa, perché lo dico da italiana, da figlia di una Nazione cerniera tra Europa e Africa, al centro di quel Mediterraneo globale che proietta la sua rilevanza ben al di là del suo spazio geografico.
Ecco perché credo che non ci sia luogo migliore di questo per interrogarsi sulle connessioni che ci legano e su quelle che possiamo costruire, senza paura di andare oltre gli schemi a cui siamo stati abituati.
Ecco perché è possibile creare nuove opportunità di cooperazione anche, e forse soprattutto, tra partner all’apparenza lontani tra loro e con storie profondamente diverse. Partner che però sono capaci di vedere la scacchiera nel suo complesso, e non solo il quadrante che apparentemente li riguarda più da vicino.
Questo è l’approccio dell’Italia, e so che è anche il vostro approccio, nella direzione di un’interconnessione davvero globale, dall’Asia all’Europa, dal Mediterraneo all’Indo-Pacifico.
Ma se vogliamo davvero modellare il futuro, come ci invita a fare il titolo di questo Forum, dobbiamo avere il coraggio di guardare oltre i nostri confini geografici e aprire nuove strade. Partendo, ovviamente, da ciò che già ci unisce e che rende i nostri rapporti estremamente solidi. Penso al settore energetico, dove la nostra cooperazione può contribuire a fare la differenza, sia negli ambiti più tradizionali che in quelli più innovativi, nel segno di quel principio di neutralità tecnologica che siamo impegnati ad affermare per garantire sistemi economici e sociali sostenibili.
Mi riferisco anche all’ambito delle materie prime critiche, dove la nostra collaborazione punta a generare benefici condivisi e opportunità reciproche. Non dimentico le sfide ambientali, come quella che ci vede in prima linea per gli interventi di rigenerazione del Mare d’Aral, patrimonio che è nostro compito e dovere tutelare. Il Fondo Italiano per il Clima è uno strumento importante che ci piacerebbe utilizzare ancora di più per rafforzare ulteriori progetti comuni.
Le nostre interconnessioni guardano anche alle infrastrutture digitali e fisiche, di cui il Middle Corridor rappresenta probabilmente la sfida più promettente e affascinante. Crediamo fortemente nel potenziamento di questo progetto, che è al centro del partneriato strategico avviato con l’Unione europea a Samarcanda e che può dare un contributo significativo alla sicurezza e alla stabilità delle catene di approvvigionamento, da e verso l’Europa.
L’interdipendenza dei nostri destini è un fatto, anche quando siamo chiamati a difendere insieme la nostra sicurezza, la sicurezza dei nostri cittadini, la sicurezza dei nostri popoli. Dobbiamo continuare ad unire gli sforzi anche per combattere il terrorismo e per smantellare le organizzazioni criminali transnazionali che lucrano sul traffico di droga, di armi e di esseri umani.
Dunque, cari amici,
tutto intorno a noi sembra cambiare, e le poche certezze che pensavamo di avere non sono più tali. In questo cambiamento d’epoca, i blocchi omogenei di un tempo non esistono più e i rapporti tra le Nazioni si fondano su schemi nuovi, molto spesso inediti.
Il presente ci sfida, e mette ognuno di noi alla prova. Ma è un’occasione, un’occasione per dimostrare il nostro valore, e tocca a noi decidere come agire. Possiamo rifugiarci nelle sicurezze ormai svanite del passato, oppure possiamo tentare di guardare oltre, dimostrando quel coraggio che i nostri popoli si aspettano da noi.
Io non ho dubbi, e so che non sarà sola in questo cammino.
Vi ringrazio molto. 
",2025-05-30,https://www.governo.it/it/articolo/visita-nella-repubblica-del-kazakhstan-e-vertice-asia-centrale-italia-intervento-del
"Incontro con il Presidente della Repubblica del Tagikistan, l'intervento di saluto del Presidente Meloni","Presidente Rahmon mi fa molto piacere incontrarla nuovamente dopo il nostro bell'incontro a Roma. La voglio ringraziare di cuore per partecipare a questo Vertice, so che nel caso suo è stato un particolare sacrificio, so che state celebrando la Conferenza dedicata alla conservazione dei ghiacciai delle Nazioni Unite. Insomma, non sono stata molto gentile a portarla via dalla sua Nazione in un giorno come questo, ma davvero apprezzo moltissimo il fatto che lei abbia comunque voluto essere qui.
Considero un passaggio molto importante la celebrazione del Vertice tra Italia e Repubbliche dell'Asia Centrale, per la prima volta a livello di leader. Lei sa che l'Italia è stata il primo Paese dell'Unione europea a voler organizzare un formato permanente con le Repubbliche dell'Asia Centrale e mi piace pensare che abbiamo fatto da apripista e da buon esempio, atteso che l'aprile scorso si è celebrato un Vertice tra l'Unione europea e le Repubbliche dell'Asia Centrale, anche con degli impegni importanti. E questo dimostra quanto l'Italia consideri questa regione, e quindi ovviamente anche il Tagikistan, molto importante. È una regione che è storicamente crocevia della storia, crocevia tra continenti, crocevia tra culture, tra Oriente ed Occidente, in un tempo nel quale ce n'è particolarmente bisogno. Quindi grazie.
E penso che possa essere un momento storico anche per rilanciare ancora di più la nostra cooperazione. Una cooperazione che è storicamente ottima, ma io penso che ci sia la possibilità di fare di più e quindi è mio interesse, mio intendimento, stimolare particolarmente le nostre relazioni economiche e commerciali. Le aziende italiane sono già presenti, come lei sa bene, sono presenti alcune tra le Flagship Companies, tra le più grandi aziende che abbiamo in Italia, in Tajikistan, ma penso che si possa fare ancora di più per cooperare anche su materie nuove. Ovviamente il tema delle infrastrutture è uno dei nostri principali ambiti di cooperazione, però penso anche che la cooperazione, ad esempio, sulle materie prime critiche possa essere importante in questo tempo, così come la cooperazione nella lotta al terrorismo che chiaramente preoccupa tutti - so che preoccupa molto lei e il suo Paese ma preoccupa tutti noi. 
Quindi grazie davvero per quest'altra occasione che abbiamo di rafforzare la nostra cooperazione, grazie per questo nuovo incontro che sono certa non sarà l'ultimo.
 
",2025-05-30,https://www.governo.it/it/articolo/incontro-con-il-presidente-della-repubblica-del-tagikistan-lintervento-di-saluto-del
"Incontro bilaterale Meloni - Toqaev, dichiarazioni del Presidente Meloni","A seguire la traduzione di cortesia
Thank you very much, Mr President, thank you again for this invitation, thank you for the warm welcome, and, moreover, thank you for our very, very productive and wide talks.
I want to tell you that I think you are one of the most pragmatic leaders I have met in my life, and that it’s very useful to talk with somebody that really understands how complex things are in these difficult times. But, in these difficult times, there are some good news and one of those good news is the extraordinary relationship between Italy and Kazakhstan, that we would like even to improve with this visit. Our relationship is excellent, we’ve been saying that many times, but there is also room to do always better, and this is the will of this visit. First of all, recognising the importance of this country, of this region, which is a crossroads of history, of continents, of West and East. And, in a period in which it seems that people are no longer able to talk, I think who is able to dialogue and to understand others and to help others in meeting, that can be very useful and is useful for all of us. So, we are ready also to give our help but we want to recognise the importance of the country, of the region, and we want to recognise the strategic importance of our cooperation. We know our cooperation is quite wide. I think we could even improve the topics on which we work together. We’ve been talking about many things, and we won’t repeat for reasons of time, but we’ve been talking for example about the topic of critical raw materials. So, not only oil and gas, energy, infrastructures, all the things we work on, defence - we’ve got an excellent cooperation, we can improve - until culture, for there is also very, very good cooperation on culture between our peoples. Ancient cultures that meet, exchange; that makes the difference also for the friendship of our peoples.
And then, at the end, also the regional cooperation. Thank you for the first summit at the leaders’ level that we will have in the afternoon. Thank you for organising it.
I would like this day to be a historical one, Mr President, this is the message I want to pass.
So, thank you for what we’ve done, but thank you moreover for what we will do.
***
Grazie mille, signor Presidente, grazie ancora per l'invito, grazie per la calorosa accoglienza e, soprattutto, grazie per i colloqui molto, molto produttivi e ad ampio raggio.
Vorrei dirti che penso che tu sia uno dei leader più pragmatici che abbia mai incontrato nella mia vita, ed è molto utile poter parlare con qualcuno che capisce davvero quanto siano complesse le cose in questi tempi difficili.
Tuttavia, in questi tempi difficili, ci sono anche alcune buone notizie e una di queste è lo straordinario rapporto tra l'Italia e il Kazakistan, che vorremmo migliorare ulteriormente con questa visita. Il nostro rapporto è eccellente, lo abbiamo ribadito più volte, ma c'è sempre spazio per migliorare, ed è questo lo scopo di questa visita. In primo luogo, riconoscere l'importanza di questo Paese, di questa regione, che è un crocevia di storia, di continenti, di Occidente e Oriente. E, in un periodo in cui sembra che le persone non siano più in grado di parlarsi, penso che chi è in grado di dialogare, di capire gli altri e di aiutarli a incontrarsi, possa essere molto utile ed è utile per tutti noi. Quindi, siamo pronti anche a dare un aiuto, ma vogliamo riconoscere l'importanza del Paese, della regione, e vogliamo riconoscere l'importanza strategica della nostra cooperazione. Sappiamo che la nostra collaborazione è piuttosto ampia. Penso che potremmo migliorare ulteriormente gli ambiti su cui lavoriamo insieme. Abbiamo parlato di molte cose e non le ripeteremo per ragioni di tempo, ma abbiamo discusso, ad esempio, del tema delle materie prime critiche. Quindi, non solo petrolio e gas, energia, infrastrutture, tutti i settori in cui operiamo, difesa - dove abbiamo un'ottima cooperazione, e possiamo migliorare – fino alla cultura, perché anche in questo campo esiste un'eccellente cooperazione tra i nostri popoli. Culture antiche che si incontrano, scambiano; questo fa la differenza anche per l'amicizia dei nostri popoli.
E poi, infine, anche la cooperazione regionale. Grazie per il primo vertice a livello di leader che si terrà nel pomeriggio. Grazie per averlo organizzato.
Vorrei che questo fosse un giorno storico, signor Presidente, questo è il messaggio che voglio trasmettere.
Quindi, grazie per quello che abbiamo fatto, ma grazie soprattutto per quello che faremo.
 
",2025-05-30,https://www.governo.it/it/articolo/incontro-bilaterale-meloni-toqaev-dichiarazioni-del-presidente-meloni/28864
"Incontro bilaterale Meloni - Mirziyoyev, dichiarazioni del Presidente Meloni","Grazie davvero, voglio dirle che sono molto molto contenta di aver onorato l'impegno che avevo preso con lei a venire in Uzbekistan per la mia prima visita nella regione dell'Asia Centrale quando lei venne a trovarmi a Roma nel 2023 e davvero la devo ringraziare per questo, per la straordinaria accoglienza che ha riservato a me e alla delegazione italiana, ha dimostrato una amicizia davvero fuori dal comune e le sono molto grata per questo.
Sono anche molto contenta di aver avuto l'occasione di visitare Samarcanda, una città che chiaramente rappresenta moltissimo per i nostri legami, per l'antichità dei nostri legami, un crocevia del rapporto tra Europa e Asia e credo che la capacità che lei sta dimostrando di proiettare questa Nazione nel futuro, consapevole di quanto sia importante difendere la tradizione e l'identità di questo popolo, sia alla base dei risultati straordinari che lei sta ottenendo, che l'Uzbekistan sta ottenendo e quindi le faccio le mie davvero congratulazioni per il suo lavoro.
L'Uzbekistan è per l'Italia, Presidente, un partner molto molto importante, le nostre relazioni sono relazioni solide ed eccellenti già da molto tempo, ma già dal 2023 noi abbiamo lavorato per portarle a un altro livello chiaramente con il partenariato strategico e ora con il tentativo di rafforzare ancora di più quel partenariato strategico. Le materie come abbiamo visto nella prima fase del nostro incontro sulle quali cooperare in modo rafforzato sono moltissime e sono molto contenta del fatto che siamo stati molto concreti nella volontà di mettere in campo su tutte le materie prioritarie un lavoro che a partire da oggi si farà in modo ancora più concreto, ancora più cadenzato. 
Le molte intese che firmeremo oggi dimostrano quanto sia ampio il valore della nostra cooperazione, questa bella pubblicazione che lei mi ha consegnato sugli investimenti già attivi delle aziende italiane in Uzbekistan per circa 3 miliardi, su quelli che si stanno discutendo per ulteriori 2,4 miliardi, un libro diciamo che puntiamo a far crescere, dimostrano quanto lavoro si sia già fatto e quanta disponibilità ci sia da parte delle nostre aziende a continuare a investire in questa Nazione quindi sul tema degli investimenti reciproci particolarmente piccola e media impresa ma non solo, sull'accordo per la migrazione e la formazione, sulla materia della cultura e i tanti progetti che già sono in essere, Politecnico di Torino, Università di Pisa, altre università che possiamo coinvolgere anche per la formazione ma la cultura a un livello più ampio, l'Uzbekistan partecipa sempre ad esempio alla Biennale di Venezia, ad altre importanti iniziative culturali fino alle materie dell'agricoltura ovviamente dell'energia, delle materie prime critiche.
Come si vede la nostra cooperazione è una cooperazione a 360 gradi. La dichiarazione congiunta che abbiamo firmato, il partenariato strategico, prevedono dialogo strategico tra i nostri Ministri degli Esteri, commissione economica mista, e sono due strumenti che intendiamo utilizzare immediatamente perché vogliamo che questa sia una visita storica e una cosa per essere storica deve iniziare qualcosa di nuovo e quello che noi vogliamo fare da oggi è avere una capacità di concretezza estrema per valutare ogni sei mesi il livello del lavoro che stiamo facendo. 
Grazie Presidente.
 
",2025-05-29,https://www.governo.it/it/articolo/incontro-bilaterale-meloni-mirziyoyev-dichiarazioni-del-presidente-meloni/28866
Intervento del Presidente Meloni all'Assemblea di Confindustria,"Buongiorno a tutti e grazie.

Grazie al Presidente Orsini per questo invito, per i molti spunti importanti che ha portato questa mattina, saluto tutte le autorità, i Ministri, il Vice Premier Tajani, i parlamentari, le Autorità locali, sarebbe lunghissimo citarle tutte. Saluto e ringrazio anche per quello che ha appena detto la Presidente del Parlamento europeo, la mia amica Roberta Metsola. Come diceva, il Parlamento europeo è dalla vostra parte. Sarò onesta, Roberta, questo dipende dalle maggioranze che si formano di volta in volta, ma sicuramente tu sei stata dalla nostra parte e sei dalla nostra parte. 
Quindi grazie davvero. Dunque, io nonostante la complessità dell'agenda di questi giorni, sono tra l'altro di nuovo in partenza, ci tenevo ad essere qui con voi. Prevalentemente perché voglio che il confronto con le categorie produttive sia una cifra di questo Governo, ma anche perché penso che sia particolarmente importante in una fase come quella che noi attraversiamo sottolineare la centralità del tessuto produttivo industriale italiano per la ricchezza e il futuro di questa Nazione.
Una centralità che abbiamo cercato di riconoscere non a parole, ma con i fatti. Sono molti i provvedimenti che abbiamo messo in campo, e diversi di questi sono stati anche frutto del confronto costante con voi. Non ci siamo sempre trovati d’accordo, come è addirittura sano in una democrazia, però noi abbiamo tutti quanti fatto del nostro meglio per un obiettivo che condividiamo da un punto di vista e dall'altro e cioè tutti vogliamo banalmente fare bene il nostro lavoro. Su questo ci possiamo ovviamente trovare. Per quello che riguarda il lavoro del Governo, il nostro impegno è stato rivolto soprattutto a restituire a questa Nazione la centralità che le è propria sullo scacchiere internazionale, su uno scenario globale, che a volte era mancata, e a portare avanti una strategia economica basata sostanzialmente su tre pilastri, che sono la serietà, l'efficacia e una visione di sviluppo di lungo termine.
Una strategia che io mi sento di confermare oggi con voi, atteso che alcuni importanti risultati stanno comunque arrivando pur in un contesto complesso e pur ancora tra mille difficoltà che questa Nazione ha. L'Italia però si presenta oggi credibile di fronte a un quadro economico finanziario che è, come sapete, di straordinaria complessità. Ce lo dicono i mercati, ce lo dicono gli investitori, ce lo dicono i risparmiatori. Penso che lo testimoni il livello dello spread, più che dimezzato da quando ci siamo insediati, la borsa che ha registrato performance record, il nuovo appeal dei nostri titoli pubblici italiani, l'attrattività ritrovata per gli investimenti, tornerò brevemente su questo punto, i giudizi, sapete che insomma per me sono sempre materie sulle quali a volte e spesso sono critica, però anche i giudizi delle
agenzie di rating, da ultimo Moody’s, che ha rivisto in positivo il giudizio dell'Italia, una cosa che non accadeva da circa 25 anni.
Significa che, come ho detto molte volte, noi spesso ragioniamo, abbiamo ragionato come se di fatto il declino fosse un destino, no? Come se l'Italia fosse troppo indietro, come se non si potesse invertire questa rotta. La rotta si può invertire. Serve tempo, serve tantissimo lavoro, serve che ci lavoriamo tutti insieme, serve che remiamo tutti nella stessa direzione, che è una cosa che non sempre accade in questa Nazione, ma quando ci riusciamo la rotta si può invertire.
Chiaramente bisogna fare le scelte perché quella rotta possa essere invertita. La scelta che questo Governo ha fatto è stata quella di essere serio nella gestione dei conti pubblici, concentrare le risorse sulle priorità reali, darsi una strategia, avere il coraggio di dire no alle misure assurde che dilapidavano le casse dello Stato e mettere al centro il lavoro e penso che i dati comunque importanti, record sul fronte dell'occupazione dicano che si trattava di una scelta, che si tratta di una scelta giusta. Certo è un trend che noi adesso dobbiamo lavorare insieme per stabilizzare, cioè non possiamo pensare di aver terminato il nostro lavoro, assolutamente. Dobbiamo ragionare sul fatto che però siamo sulla strada giusta soprattutto se riusciamo a rafforzare questa strategia. 
L'altro elemento positivo, come dicevo, è che l'Italia sta tornando a essere un mercato attrattivo per gli investimenti stranieri. Ci sono ottime ragioni per investire in Italia, insomma le conosciamo. Una siete voi , cioè un sistema industriale e manifatturiero di primo ordine che possiamo offrire a chi viene a investire in Italia. La seconda è che noi siamo, lo ricordava la Presidente del Parlamento Europeo e quindi io non posso smentirla assolutamente, la patria del bello, del ben fatto, della creatività. Siamo desiderati, come dimostra un made in Italy richiesto in tutto il mondo. La nostra economia è in ogni caso solida e resiliente e lo abbiamo dimostrato e questo non dipende dalla politica, lo avete dimostrato voi, lo avete dimostrato nei momenti di grande difficoltà, quello che oggi la politica aggiunge però è la stabilità, la stabilità del sistema e la continuità di una visione perché voi sapete meglio di me che se non è prevedibile quello che accadrà negli anni successivi è molto più difficile che qualcuno investa. 
E quindi abbiamo tentato di rafforzare questa capacità dell'Italia di attrarre investimenti e qualche risultato anche qui è arrivato, penso che valga la pena di fare qualche esempio.
Il fondo sovrano norvegese, il fondo più ricco al mondo, ha aumentato del 14% i propri investimenti in Italia. Microsoft ha annunciato un investimento da 4,3 miliardi di euro per espandere la sua infrastruttura di data center. Silicon Box ha voluto che l'Italia fosse sede del nuovo maxi impianto per l'assemblaggio dei semiconduttori, 3 miliardi di euro di investimento. Google ha scelto la Sicilia per realizzare una rete di cavi sottomarini in fibra ottica nel Mediterraneo. Gli Emirati Arabi Uniti, in occasione della visita di Sheikh Mohammed bin Zayed, hanno annunciato di voler investire in Italia 40 miliardi di euro, forse l'investimento estero più rilevante che sia stato annunciato in questa Nazione, però anche, seguendo quello che diceva il Presidente Orsini, voglio dire che nei nostri incontri per decidere come investire queste risorse noi ci stiamo concentrando sugli investimenti strategici, dall'intelligenza artificiale alle materie prime critiche, passando per il dominio subacqueo e la ricerca spaziale.
La leva degli investimenti esteri ci ha anche consentito di affrontare dossier industriali molto delicati. Penso qui all'impegno del fondo KKR insieme al Governo italiano, altri investitori istituzionali nazionali per l'acquisto della rete fissa di telefonia di Tim, così come penso all'accordo Ita-Lufthansa, operazione strategica che tutela il mercato italiano, assicura al sistema produttivo connessioni migliori e più competitività. Stiamo provando a farlo anche con Ex Ilva. Nonostante la situazione sia oggettivamente molto complessa, situazione che abbiamo ereditato, il Governo continuerà a fare la propria parte. Sono certa che ognuno farà lo stesso per garantire il futuro dell'acciaio, difendere i livelli occupazionali, tutelare l'indotto perché, consentitemi di dirlo, c'è anche bisogno che tutti gli attori diano una mano e non ci siano attori che preferiscono mettere i bastoni tra le ruote. Credo che tutti comprendano cosa c'è in ballo.
In ogni caso il Governo continuerà a fare tutto quello che può per creare le condizioni affinché sempre più aziende e investitori scelgano la nostra Nazione per produrre, mentre intendiamo lavorare anche per rafforzare il nostro Made-In, la capacità del nostro tessuto produttivo di creare prodotti che non hanno eguali. E mettendo insieme le due cose il messaggio che vogliamo lanciare all'Europa e al mondo intero è ""Make"" in Italy, un messaggio che abbiamo già concretizzato con il provvedimento che riguarda i grandi programmi di investimento esteri in Italia per i quali abbiamo previsto norme che semplificano le procedure, la nomina di un commissario che significa un unico interlocutore anche a garanzia di tempi rapidi e risposte certe. E queste sono alcune delle buone notizie.
Dopodiché c'è ancora molto da lavorare, perché in questa Nazione ci sono dei problemi strutturali che le famiglie e le imprese incontrano che bisogna avere la forza, il coraggio, la visione e la lucidità per affrontarle una volta per tutte. E la questione più urgente da affrontare dal mio punto di vista, con serietà e aggiungo senza timore, è il nodo del costo dell'energia che il Presidente Orsini ha ampiamente affrontato nel suo intervento.
Inutile che io vi dica che il Governo è perfettamente consapevole dell'impatto che i costi energetici hanno sulle famiglie e sulle imprese, soprattutto su quelle di piccole e medie dimensioni, e lo sappiamo anche perché dall'inizio di questo Governo noi abbiamo stanziato circa 60 miliardi di euro, che è l'equivalente di due leggi finanziarie, per cercare di alleviare i costi. Ora è evidente che continuare a cercare di tamponare spendendo soldi pubblici non può essere la soluzione e per questo abbiamo accompagnato le risorse con diversi interventi alcuni dei quali rispondono anche alle necessità richiamate proprio dalla Confindustria. 
Uno strumento già disponibile per il disaccoppiamento del prezzo dell'energia prodotta da fonti rinnovabili da quello del gas è quello dei contratti pluriannali a prezzo fisso di acquisto di energia prodotta da fonti rinnovabili, dove il corrispettivo viene stabilito tra le parti e riflette i reali costi di produzione per ciascuna tecnologia. Ricordo l'Energy Release e il Gas Release sul quale bisogna lavorare, stiamo dialogando con la Commissione Europea, Roberta mettici una buona parola.
Stiamo anche lavorando a un'analisi del funzionamento del mercato italiano per comprendere se eventuali anomalie nella formazione del prezzo unico nazionale possano essere la causa di aumenti ingiustificati, perché sarebbe inaccettabile se ci fossero speculazioni sulla pelle di chi produce e crea occupazione. 
E poi, come ho detto, sono necessari interventi di lungo periodo, di cui la scelta di riprendere il cammino del nucleare, puntando alle tecnologie più innovative per realizzare mini reattori sicuri e puliti che possano consentirci di avere maggiore sicurezza energetica a costi sensibilmente inferiori agli attuali. Una scelta coraggiosa per centrare gli obiettivi di decarbonizzazione rafforzando però la sovranità industriale ed economica dell'Italia, e rimanere in questo modo competitivi sul mercato perché, come ha giustamente ricordato il Presidente Orsini, non basta che i nostri prodotti siano di qualità, devono anche rimanere concorrenziali. 
E mentre il disegno di legge sul nucleare va verso l'esame parlamentare nasce Nuclitalia, che è la società che si occuperà dello studio di tecnologie nucleari di nuova generazione, che potrà contare sull'eccellenza di tre grandi realtà del sistema Italia, che sono Enel, Leonardo e Ansaldo Energia. Però sulla materia energetica, Presidente Orsini, voglio dirle che siamo sempre aperti a suggerimenti, idee nuove, proposte serie. È un tema sul quale c'è bisogno della collaborazione di tutte le persone di buona volontà perché è essenziale per la nostra competitività. La porta del Governo su questa materia è e rimane sempre aperta. 
Così come fondamentale per la competitività, in questo caso dell'intero sistema produttivo europeo, e qui approfitto della presenza della nostra Presidente, è avere il coraggio di contestare e correggere, come il Presidente Orsini ha fatto ampiamente e come anche Roberta Metsola ha sottolineato in alcuni passaggi, un approccio ideologico alla transizione energetica che ha procurato danni enormi alla sostenibilità economica e sociale delle nostre società senza peraltro produrre i vantaggi ambientali che erano stati decantati. 
Ha ragione il Presidente Orsini quando dice che una tecnologia non si cambia per norma. Solo chi non aveva mai messo piede in un capannone poteva pensare di farlo. Eppure, è esattamente quello che l'Europa ha fatto negli ultimi anni, scegliendo la strada forzata della transizione verso una sovrapposizione all'elettrico, le cui filiere sono oggi in larga parte controllate dalla Cina. Io ancora oggi non riesco a capire il senso strategico di fare una scelta del genere.
Ma il punto è che alcune scelte sono state fatte perché si è voluto anteporre l'ideologia al realismo e questo ha avuto un risultato scontato ma che molti di noi qui in questa sala, anche dai punti di vista diversi, avevano previsto e denunciato. 
Si è scelto, qualcuno ha scelto deliberatamente di perseguire una strategia che metteva i nostri prodotti fuori mercato per inseguire a tutti i costi, ma contro ogni logica, scelte che erano nemiche dell'industria europea. La cosa curiosa è che oggi tutti disconoscono la paternità di quelle scelte, ma quelle scelte hanno nomi e cognomi precisi. L'automotive è il comparto che sta pagando il prezzo più alto con ricadute pesanti sulla produzione industriale complessiva, lo sappiamo.
Sapete che su questo tema ci siamo schierati fin dall'inizio, abbiamo lavorato molto, sapete che la Commissione europea ha avviato diversi correttivi alla sua rotta iniziale. Grazie anche, forse soprattutto, all'impegno italiano sono state di fatto sospese le multe ai produttori di auto, anche se purtroppo non ancora a quelli di veicoli pesanti, con l'obiettivo di interrompere, lo diceva bene il Presidente Orsini, quella assurda spirale che ha visto chiudere stabilimenti produttivi o comprare quote verdi dai principali competitor cinesi e americani pur di non ricadere nelle sanzioni. Abbiamo anche ottenuto l'anticipo alla seconda parte del 2025 della revisione dell'intero regolamento sui veicoli leggeri. 
Siamo consapevoli che non è abbastanza. Bisogna insistere, insistere per affermare pienamente il principio della neutralità tecnologica perché il passaggio indispensabile per puntare su vettori energetici alternativi che possono contribuire alla decarbonizzazione. Va rivisto il metodo di calcolo delle emissioni tenendo conto dell'inquinamento prodotto da un veicolo lungo tutto il suo ciclo di vita. Bisogna garantire all'automotive, come a tutti gli altri settori industriali energivori, la possibilità di acquistare energia a prezzi più bassi e competitivi. Ma la buona notizia è che siamo sempre meno soli in questa battaglia. 
Come dimostra il fatto che nelle conclusioni dell'ultimo Consiglio europeo siamo riusciti per la prima volta a mettere nero su bianco il principio della neutralità tecnologica, battaglia condotta dall'Italia in prima fila. E come dimostra anche il fatto che il nostro non paper sull'automotive elaborato dal Ministro Urso e promosso dall'Italia insieme alla Repubblica Ceca e oggi sostenuto da altre 15 nazioni europee. Confido che molto altro possa cambiare con il nuovo Governo tedesco. Con il Cancelliere Merz abbiamo già iniziato a confrontarci su come rilanciare la nostra base industriale. 
Penso che se l'Italia e la Germania riescono a collaborare, se le due principali economie manifatturiere d'Europa trovano una piattaforma comune d'azione, allora ci sono le condizioni per ottenere ottimi risultati. Come sapete stiamo concentrando la nostra azione per rendere più sostenibili gli obiettivi del Green Deal anche su altri settori strategici per l'industria europea. Abbiamo presentato insieme ad altri governi non-paper tematici sulla semplificazione normativa, sulla microelettronica, sulla revisione del CIBAM, sullo Spazio, proposte che incontrano un consenso crescente sulle materie sulle quali ci aspettiamo significativi passi in avanti. Così come consideriamo fondamentale a maggior ragione in un quadro di instabilità dei mercati internazionali che l'Europa abbia il coraggio, anche questo è stato citato al Presidente Orsini, di rimuovere quei dazi interni che si è autoimposta in questi anni.
Basti questo dato, secondo il Fondo Monetario Internazionale il costo medio per vendere bene tra gli Stati dell'Unione europea equivale a una tariffa di circa il 45% rispetto al 15% stimato per il commercio interno negli Stati Uniti. Per non parlare dei servizi dove la tariffa media stimata arriva al 110%. Non può essere sostenibile. Il rilancio del mercato unico europeo è quindi una priorità, perché chiaramente consentirebbe di mettere l'Europa anche a riparo da scelte protezionistiche di altre nazioni.
Anche la Commissione europea ne è consapevole, sta lavorando a un piano d'azione in questa direzione. Come Governo ovviamente siamo pronti a fare la nostra parte. Non possiamo poi fingere di non vedere anche come ogni anno oltre 300 miliardi di euro di liquidità europea finiscano in investimenti extra UE, ed è la ragione per la quale consideriamo anche necessario completare rapidamente l'unione dei mercati di capitale. E poi è ora di dire basta, e su questo siamo tutti d'accordo, quindi direi che occorre solamente agire a quell’iper-regolamentazione che ha soffocato il nostro sviluppo. Anche qui si può invertire la rotta, non solo perché ce lo chiede questo tempo, ma anche perché l'Europa come superstruttura burocratica minimizza e tradisce ciò che è: la patria del diritto romano, la culla della civiltà cristiana, la madre della filosofia greca, la civiltà che con il suo genio ha stupito il mondo. Qualcosa di molto più ampio, di molto più bello e di molto più più profondo dei quasi 400 chilometri lineari di Gazzette ufficiali dell'Unione europea o le norme assurde che ci dicono che un fagiolo non è un fagiolo europeo se ha un diametro inferiore a un centimetro. 
Vogliamo che l'Europa torni a essere tutt'altro e quindi sì ad una profonda azione di semplificazione che però non deve arrivare solo a valle ma intervenire a monte di ogni provvedimento e di ogni nuova legislazione. La Commissione anche qui ha iniziato come sapete un percorso con i primi tre pacchetti Omnibus ma il cambio di marcia deve essere anche su questo concreto, sostanziale, corposo. Perché anche da qui passa il cambio di postura, di priorità, di approccio che l'Europa deve incarnare per essere all'altezza delle sfide che stiamo attraversando, a partire ovviamente dal rapporto con gli Stati Uniti che è fondamentale, sapete come la penso ma mi pare che siamo d'accordo per mantenere la forza dell'Occidente, i nostri destini sono interconnessi. Quando poco più di un mese fa sono stato ospite del Presidente degli Stati Uniti a Washington, avevo proposto un incontro a Roma tra Unione europea e Stati Uniti. Un primo incontro è avvenuto il 18 maggio a Palazzo Chigi tra il Vice Presidente J.D. Vance e la Presidente von der Leyen, è stato l'inizio di un dialogo che l'Italia ha continuato a facilitare anche in questi giorni, che va portato avanti con saggezza e con buon senso e, se posso permettermi, anche con un approccio più politico che burocratico. E non solo sul fronte delle relazioni commerciali, ma su molti ambiti sui quali abbiamo bisogno che Europa e Stati Uniti lavorino nella stessa direzione, nel segno della libertà, della democrazia, dei valori che uniscono le due sponde dell'Atlantico. Il Presidente Orsini propone di scrivere, passando a un altro tema insieme, un piano industriale straordinario per l'Italia, anche e soprattutto per invertire la rotta sulla produzione industriale, la cui flessione è una dinamica che ci preoccupa, è una dinamica anche che sappiamo essere europea, ma che sicuramente va affrontata. 
Sono d'accordo, Presidente, sono d'accordo tanto che il Governo, come lei sa, sta lavorando già insieme al settore produttivo e alle parti sociali per delineare le linee di una politica industriale di medio e di lungo periodo. Abbiamo avviato anche un processo di consultazione pubblica per scrivere una nuova strategia industriale. I contributi arrivati serviranno a definire il “Libro Bianco del Made in Italy 2030” che puntiamo a presentare entro l'estate. Dalla consultazione finora è emersa tanto la necessità di rafforzare le filiere tradizionali del Made in Italy, le cosiddette “4A”, ma anche di puntare sulle filiere innovative. Sono d'accordissimo su questo, digitale, industria della difesa, farmaceutica, space economy, intelligenza artificiale. E quindi, caro Presidente Orsini, voglio dirle che ci siamo e ci siamo anche a partire dalle semplificazioni sulle quali, ha ragione, penso che bisogna procedere in modo più spedito, mi prendo personalmente l'impegno a occuparmene, perché ci sono delle cose che si possono fare più velocemente, il Governo è molto impegnato su questo ma sicuramente ci possiamo lavorare con maggiore velocità. E ricorderà che ho proposto io durante il nostro ultimo incontro a Palazzo Chigi anche un ""patto"" proprio col sistema produttivo e non solo, per il quale abbiamo già individuato nell'ambito della dotazione finanziaria del PNRR perché - ahimè - l'argomento delle risorse è sempre un argomento di dirimente, e allora ci siamo interrogati su come si potesse reperire delle risorse. 
Abbiamo già individuato nell'ambito della dotazione finanziaria del PNRR, della sua prossima revisione, circa 15 miliardi di euro che io vorrei fossero rimodulati per sostenere l'occupazione e per aumentare la produttività. Così come intendiamo cogliere le opportunità che possono arrivare anche dalla revisione della politica di coesione che lei citava e che è stata approvata dalla Commissione europea sulla proposta del Vice Presidente Raffaele Fitto. 
Sono anche d'accordo col Presidente Orsini sul fatto che sia necessario rilanciare gli investimenti e prevedere procedure più semplici e tempi certi, lo dico anche in riferimento al Piano Transizione 5.0. Nella sua prima versione era risultata troppo restrittiva, abbiamo provato a renderla più accessibile però siamo pronti a ulteriori correttivi se il tiraggio non dovesse essere quello auspicato, correttivi anche condivisi, ancora una volta, con voi. 
Un ragionamento simile vale per Transizione 4.0, il nostro impegno, quello che stiamo tentando di fare è lavorare con la Commissione per capire, come ho già detto, se vi sia la possibilità, nell'ambito di questa revisione del PNRR, di inserire entrambi questi strumenti, semplificando. E quindi Presidente Orsini, cari imprenditori, vado verso la conclusione. 
Ci sono tante altre cose sulle quali mi trovo perfettamente d'accordo, sulle quali il Governo è impegnato, il Piano Casa è un'altra questione che il Presidente sa che mi sta particolarmente a cuore, sulla quale penso che si possa molto bene lavorare insieme, ma le cose preferisco prima assestarle e poi annunciarle; quindi, faccio un passaggio velocissimo su questo, perché mi piace lavorare in modo serio. Però, in conclusione, - perché l'ultima volta sono stata troppo lunga, oggi ho cercato di trattenermi un po' - questo Governo ha da poco superato il giro di boa della legislatura. Se io penso a tutto quello che abbiamo attraversato, ai cambiamenti intorno a noi, anche alle tantissime cose che abbiamo fatto, mi sembra che sia trascorsa un'eternità, però se penso a quello che vogliamo ancora realizzare, ragiono come se avessimo appena iniziato. Il mio messaggio per voi è pensate in grande, perché l'Italia è grande.
Lo abbiamo dimostrato insieme in questi anni difficili. Il sistema Italia ha dimostrato la sua solidità, la sua capacità di reagire anche quando la tempesta sembrava troppo forte, il vento talmente impetuoso che pareva fosse impossibile riuscire a mantenere la barra dritta. Fuori dai nostri confini c'è una voglia d'Italia che troppo spesso noi siamo gli unici a non vedere. Fuori dai nostri confini vedono che l'Italia sta raddrizzando la rotta e parlano di noi, ci vedono ora su alcune materie un punto di riferimento. Fuori da questi confini c'è tanta gente che vuole con noi stringere accordi internazionali, che vuole lavorare con noi, è il motivo per cui come sapete giro molto. Il Governo c'è e non intende indietreggiare. Non abbiamo paura di essere all'altezza di quello che abbiamo ereditato, di quello che rappresentiamo, siamo pronti a continuare su questa strada con coraggio, con determinazione, ma anche con l'umiltà di chissà di non avere tutte le risposte a ogni domanda, perché si vince o si perde tutti insieme, senza paura di osare, di rompere gli schemi, di scardinare le abitudini. Quindi sì, questa Nazione ha bisogno ancora di fare tanto, però è una Nazione che ha tutte, tutte, le carte in regola per invertire la rotta. La prima cosa che noi dobbiamo fare è crederci, quindi pensate in grande perché io farò lo stesso. 
Vi ringrazio. 
",2025-05-27,https://www.governo.it/it/articolo/intervento-del-presidente-meloni-allassemblea-di-confindustria/28828
"Presentazione ufficiale dei trofei della Louis Vuitton Cup e dell'America's Cup, Intervento del Presidente Meloni","Buon pomeriggio a tutti, grazie di essere qui.
Sono orgogliosa, sono onorata di dare il benvenuto oggi a Roma al Defender Emirates Team New Zealand, ai trofei dell'America's Cup, della Louis Vuitton Cup che sono due simboli globali di passione sportiva e di eccellenza di innovazione. Ringrazio ovviamente, saluto il CEO Grant Dalton, il Team Principal Matteo de Nora, tutte le autorità presenti chiaramente in particolare il Ministro per lo sport, il Ministro dell'economia, sono presenti anche il Ministro della Difesa, il Ministro della Salute, il Ministro della Famiglia, saluto e ringrazio il Sindaco di Napoli Manfredi, saluto e ringrazio Presidente Amministratore Delegato di Sport e Salute e ovviamente tutte le altre autorità che sono presenti, ma voglio ringraziare tutti coloro che hanno lavorato in questi mesi con una visione, con una determinazione, con una concretezza che ci vengono riconosciuti per rendere possibile quello che sta accadendo oggi, per permettere all'Italia di vincere una competizione che è una competizione di altissimo livello con altre Nazioni. 
Quindi noi oggi celebriamo l'arrivo in Italia per la prima volta nella storia dell'America's Cup cioè del trofeo velico più antico, più famoso, più prestigioso del mondo.
Un evento planetario che coinvolge milioni di appassionati in tutto il mondo e che rappresenta una sintesi unica, straordinaria, tra la tradizione e il futuro, tra l'avanguardia ingegneristica e lo spirito competitivo. Io penso che questa assegnazione debba inorgoglire ogni italiano perché è anche un omaggio e un riconoscimento a un pezzo fondamentale dell'identità di questa Nazione. 
Senza il mare noi semplicemente non saremmo quello che siamo. Il mare per noi è storia, cultura, identità, è la linea blu che disegna la nostra fisionomia rendendola unica, è confine ma è anche orizzonte, è protezione, è sfida, è stimolo, continuo a guardare oltre, a spingerci oltre i nostri limiti e da noi ovviamente un pezzo fondamentale anche del sistema economico, della nostra grandezza produttiva. 
Noi dobbiamo ricordare che l'Italia vanta leadership nella nautica, nella cantieristica, nell'industria nautica, nella cantieristica, nell'industria armatoriale, nella croceristica, in tanti ambiti che sono connessi alla Blue Economy.
Non è un caso che questo Governo abbia per la prima volta voluto un Ministro dedicato al mare. Celebrare l'America’s Cup in Italia però e celebrarla al sud ha, secondo me, anche un altro significato. Vuol dire anche scommettere ancora una volta sul valore, sulle energie, sul potenziale di un territorio meraviglioso che questo governo fin dal primo giorno ha voluto rimettere al centro delle politiche di sviluppo della Nazione intera. 
Io penso che questo evento, sono certa che questo evento contribuirà a rafforzare un protagonismo del Sud che è ormai evidente a tutti, che in questi anni ha saputo riscoprire il suo dinamismo, il suo orgoglio, registrato una crescita del PIL e dell'occupazione che era superiore a quello della media nazionale, cioè un Sud che non è più fanalino di coda ma che diventa locomotiva dello sviluppo italiano.
Quindi dinamico, ambizioso, attrattivo di investimenti. E poi Napoli, sindaco che in questi giorni già sta celebrando le sue vittorie sportive. Colgo l'occasione per fare anche io le mie congratulazioni per la vittoria dello scudetto.
Organizzare anche l'America Scappa Napoli ovviamente significa tante cose e ci consentirà, Sindaco Manfredi lo sa bene, di accelerare l'imponente piano di riqualificazione, di rigenerazione che abbiamo insieme avviato per trasformare l'area di Bagnoli in un moderno polo turistico balneare e commerciale, quindi non solo un semplice intervento urbanistico, diciamo così, ma qualcosa di molto di più e cioè un nuovo modello di sviluppo di integrazione tra ambiente cultura e opportunità. 
E quindi è evidente che l'arrivo dell'America's Cup rappresenta per questa Nazione una grande occasione e è un'occasione che noi vogliamo coinvolga l'intera Nazione, è un'occasione che noi vogliamo che lasci un'impronta di lungo termine, profonda duratura nella nostra Nazione e quindi abbiamo ovviamente molte iniziative in mente intorno all'evento in sé. 
Tra queste vogliamo coinvolgere anche il sistema della formazione, vogliamo portare la vela nelle scuole, vogliamo integrarla con l'insegnamento delle discipline scientifiche e tecnologiche, quindi scienze, tecnologia, ingegneria, matematica e così anche unire la formazione scientifica e l'esperienza sportiva. 
E quindi insomma quella che noi accogliamo oggi è una sfida che è insieme sportiva, educativa, economica, sociale e noi la accoglieremo da italiani. La accoglieremo con orgoglio, la accoglieremo con determinazione, la accoglieremo con spirito di squadra perché è stato lo spirito di squadra a consentirci di vincere questa competizione ed è esattamente con lo stesso spirito di squadra che noi faremo di questa occasione un successo, una esperienza indimenticabile per tutti coloro che parteciperanno all'America's Cup e che seguiranno l'America's Cup. Quindi non vediamo l'ora di accogliere l'evento, non vediamo l'ora ovviamente di rimanere senza fiato davanti allo spettacolo straordinario di sport, di bellezza, di passione, di tecnologia a cui i team daranno vita in un luogo in cui il mondo ci invidia, cioè il golfo di Napoli nello specchio d'acqua tra Castel dell'Ovo e Posillipo sotto lo sguardo del Vesuvio. 
Non vediamo l'ora ovviamente di seguire le imprese dei velisti, di tifare e qui insomma non me ne vorranno Grant e il team New Zealand per Luna Rossa, perché qui siamo italiani anche qui un gioiello assoluto di sport, di tecnologia che appena pochi giorni fa nel mare di Sardegna si è incontrato, incrociato, diciamo ha incrociato la prua con un'altra leggenda italiana che è l'Amerigo Vespucci cioè la nave scuola più bella del mondo ha veleggiato di nuovo insieme alla nave da regata più amata degli italiani e quindi ancora una volta passato e futuro che si incontrano nel segno del mare e di ciò che il mare rappresenta per questa Nazione.
E quindi, e chiudo, benvenuta America’s Cup, vi garantisco che l'italia saprà essere all'altezza più che all'altezza di questo di questa sfida – Grant, Italy will prove that it was worth it - grazie davvero. 
 
",2025-05-26,https://www.governo.it/it/articolo/presentazione-ufficiale-dei-trofei-della-louis-vuitton-cup-e-dellamericas-cup-intervento
"Dichiarazioni alla stampa con il Primo Ministro del Regno di Danimarca, l'intervento introduttivo del Presidente Meloni","Buonasera a tutti, grazie di essere qui.
Sono molto contenta di dare di nuovo il benvenuto a Palazzo Chigi al Primo Ministro danese Mette Frederiksen, la mia amica Mette. Ci siamo viste qui l'ultima volta l'11 marzo scorso, ma ci è capitato anche di recente di incontrarci in qualche altra occasione, da ultimo al Vertice della Comunità Politica Europea a Tirana, al Consiglio Europeo di marzo, ci rivedremo a giugno per un prossimo Consiglio Europeo.
E voglio dire che, se c'è un aspetto che mi piace sottolineare della collaborazione che si è instaurata tra Italia e Danimarca, è certamente la sua concretezza. Siamo abituati a parlare di molte questioni, ma ci piace essere molto concreti nelle risposte. Con Mette è facile, è una persona che non ama perdersi in chiacchiere, è una persona molto operativa. Ed è un approccio, questo, che noi abbiamo declinato su molti piani, da quello bilaterale, quello europeo, quello internazionale. E credo che l'altro aspetto molto interessante di questa collaborazione sia che Nazioni che sulla carta in Europa sono geograficamente abbastanza distanti, e due persone che sulla carta dovrebbero essere anche politicamente distanti, in realtà poi si ritrovino proprio sulla concretezza, sul pragmatismo, sulla volontà di dare risposte efficaci ai propri cittadini, a lavorare molto molto bene insieme. 
Penso che la nostra collaborazione sia molto proficua soprattutto e forse proprio perché i nostri punti di osservazione sono diversi, ma alla fine siamo mossi dallo stesso grande obiettivo: dare risposte ai cittadini e fare in modo che anche l'Europa sia maggiormente capace di dare risposte ai cittadini. 
Lo stiamo riscontrando su molti temi, penso alla guerra in Ucraina, all'impatto che ha sulla sicurezza del nostro continente: la Danimarca è una Nazione nel nord Europa dove storicamente la percezione della minaccia russa è particolarmente avvertita, l'Italia invece è una Nazione dell'Europa mediterranea, da noi si percepisce di più l'effetto domino che il conflitto in Ucraina sta producendo sulla stabilità complessiva che coinvolge anche il Mediterraneo, che coinvolge anche l'Africa, che coinvolge anche il Medio Oriente, ma dimostra che i nostri destini sono fortemente interconnessi, le preoccupazioni dell’uno sono anche le preoccupazioni dell'altro.
In questo senso penso che l'incontro di stasera sia l'occasione per aggiornarci sugli ultimi sviluppi legati alla guerra in Ucraina. Insieme abbiamo, come sempre, ribadito il nostro impegno per arrivare a una pace giusta, duratura. Rinnoviamo il nostro sostegno agli sforzi in questo senso. Come sapete si sta lavorando a un nuovo turno di negoziati e io credo che la prima cosa che dobbiamo fare è ringraziare il Presidente Volodymyr Zelensky, ringraziare il Governo ucraino per aver dimostrato con chiarezza, anche e soprattutto in queste settimane, la sua sincera volontà di perseguire la pace, aderendo immediatamente a una richiesta di cessate il fuoco, aderendo immediatamente a una disponibilità di negoziati anche ad alto livello. Lo dico anche per dire che dall'altra parte invece non abbiamo visto alcun passo in avanti concreto da parte russa al momento. E credo che valga la pena ricordarlo anche per smontare una certa narrativa secondo la quale invece i russi sarebbero stati disponibili alla pace. 
Con Mette ci siamo confrontate soprattutto su un altro dossier che ci vede particolarmente impegnate insieme, che è il dossier migratorio, la difesa dei confini esterni dell'Unione Europea, il contrasto all'immigrazione illegale di massa, la gestione della migrazione. 
Come sapete, Italia e Danimarca, insieme anche ai Paesi Bassi, ospitano e dirigono insieme regolarmente degli incontri di Nazioni impegnate nella lotta all'immigrazione irregolare e nella capacità di inventare soluzioni innovative sul contrasto dei flussi migratori, che si svolge a margine di ogni Consiglio europeo. Ed è un gruppo di lavoro che ha consentito di fare molti passi in avanti - penso alla lista europea dei Paesi sicuri, penso alla necessità di anticipare alcuni passaggi in particolare del Patto di migrazione e asilo, penso al nuovo regolamento sui rimpatri -, abbiamo contribuito a dare delle risposte, continuiamo a lavorare anche su soluzioni innovative, come sapete.
Questa sera siamo qui, tra le altre cose, proprio per annunciare una nuova iniziativa comune che Italia e Danimarca hanno deciso di portare avanti insieme ma che coinvolge anche altri Paesi ed è rivolta a tutti i nostri partner per darci un obiettivo che sicuramente è particolarmente ambizioso. Vogliamo aprire il dibattito politico su alcune Convenzioni europee alle quali siamo legati e sulla capacità di quelle Convenzioni oggi, a distanza ovviamente di qualche decennio da quando sono state scritte, di sapere affrontare le grandi questioni del nostro tempo, a partire proprio dal tema del fenomeno migratorio. 
La lettera - che dovrebbe essere distribuita anche alla stampa - è stata già sottoscritta oltre che da noi ovviamente, dai Leader di Austria, Belgio, Estonia, Lettonia, Lituania, Polonia e Repubblica Ceca. Parliamo chiaramente di Nazioni che sono guidate da Leader che appartengono a famiglie politiche diverse sul piano europeo, come vale anche per me e per Mette, e dimostra un po' come il tema sia sentito da diverse sensibilità, da diverse latitudini, in modo trasversale. 
L’obiettivo - sgomberiamo subito il campo da eventuali polemiche - che ci diamo non è quello di indebolire le Convenzioni o di indebolire i valori che quelle Convenzioni incarnano. Il nostro obiettivo è quello di rafforzarli, cioè di renderli più capaci di dare risposte al tempo in cui viviamo e ai problemi che oggi sono sentiti e che oggi vanno gestiti. Quindi di renderli più aderenti, evitare alcuni paradossi che abbiamo visto in questi anni.
Il principale, dal mio punto di vista, sono ad esempio quei casi in cui, in applicazione della Convenzione europea per i diritti dell'uomo, è stato impedito alle Nazioni di agire a difesa della sicurezza dei propri cittadini, per esempio potendo disporre l'espulsione di quei cittadini immigrati che si erano macchiati di reati gravi. Di fronte a interpretazioni di questo genere dobbiamo chiederci se i test ai quali stiamo facendo riferimento e quelle interpretazioni sono effettivamente in grado di rispondere alle esigenze che sono sentite dai cittadini e anche ai valori che vogliamo difendere. 
Per cui, questa iniziativa è ovviamente un'iniziativa aperta al contributo e alla sottoscrizione di tutti, è l'avvio di un dibattito. Noi vogliamo aprire una riflessione seria, vogliamo aprire una riflessione coraggiosa perché, se c'è qualcosa che questo tempo ci ha insegnato è che dobbiamo saper ragionare con schemi nuovi, senza paura di affrontare i problemi dove vediamo quei problemi. Chiaramente è l'unico modo questo per poter agire e rendere più efficaci gli strumenti dei quali disponiamo. 
Mi fermo qui e do la parola al Primo Ministro Mette Frederiksen. 
 
",2025-05-22,https://www.governo.it/it/articolo/dichiarazioni-alla-stampa-con-il-primo-ministro-del-regno-di-danimarca-lintervento
"Incontro trilaterale Meloni - Vance - von der Leyen a Palazzo Chigi, il commento alla stampa del Presidente Meloni","Buon pomeriggio a tutti, grazie di essere qui e soprattutto grazie al Vice Presidente degli Stati Uniti, J.D. Vance, e alla Presidente della Commissione Europea, Ursula von der Leyen, per aver accettato questo invito.
Quando un mese fa sono stata ospite del Presidente Trump a Washington, avevo proposto un incontro tra Unione europea e Stati Uniti. Sono molto orgogliosa di avere l'occasione oggi di ospitare due dei leader di Stati Uniti e di Unione europea per iniziare un dialogo.
Noi sappiamo che ci sono molte questioni da discutere, sappiamo anche che ci sono dei problemi che vanno superati, sappiamo soprattutto quanto le nostre relazioni, le relazioni tra Europa e Stati Uniti, siano fondamentali nell'ambito di un Occidente che vuole mantenere chiaramente la sua unità, che vuole mantenere la sua forza, che deve essere ancora in grado di disegnare la rotta. Sappiamo quanto siano importanti le nostre relazioni commerciali e siamo qui ovviamente per discutere di tutto questo e io spero che la giornata di oggi possa essere un primo incontro e diciamo un nuovo inizio. Chiaramente, per esempio per la materia commerciale, voi sapete che la competenza in Europa è della Commissione e quindi il ruolo dell'Italia è soprattutto un ruolo legato alla necessità di favorire il dialogo ma sicuramente voglio ringraziare i miei due interlocutori per aver offerto questa occasione.
***
Thank you for being here, first of all, thank you for having accepted my invitation.
When I came to Washington, I was proposing to President Trump a meeting between the EU and the US, and I am proud that after one month there is this initial meeting in which we can sit down and share our points of view, trying to go on.
We know how important the relationship is between the EU and the US for a strong West, for our civilisation, also for our economic relations, worth 30% of the world exchange, and so I hope that this meeting can be a new beginning, let’s say. I was also saying that there are some topics which are the competence of the Commission, so the role of Italy is mainly the role of trying to help a dialogue, which I think is very important - frank, open, but knowing how important we are for each other.
***
Consentitemi solamente, lo avete sentito dalla voce dei nostri ospiti, di ringraziare tutte le persone, gli uomini, le donne, che hanno lavorato perché anche oggi fosse una giornata perfetta che dà lustro all'Italia, alla sua capacità organizzativa, alla sua capacità di ospitare i propri omologhi.
I was saying thank you to all the people that have been working this morning to allow the ceremony to be perfect.
E quindi grazie davvero a tutte queste persone. Adesso andiamo al lavoro.
",2025-05-18,https://www.governo.it/it/articolo/incontro-trilaterale-meloni-von-der-leyen-vance-palazzo-chigi-il-commento-alla-stampa-del
Introduzione del Presidente Meloni nelle dichiarazioni alla stampa con il Cancelliere tedesco Merz,"Buonasera, grazie di essere qui. Sono molto felice di aver accolto a Palazzo Chigi per la prima volta dall'inizio del suo mandato il Cancelliere federale tedesco Friedrich Merz. Veniamo dai lavori della Comunità Politica europea dove abbiamo avuto modo di scambiarci alcune prime opinioni, anche al telefono in varie occasioni, che abbiamo adesso approfondito nel corso del nostro bilaterale, che sarà seguito da una scena di lavoro anche con le delegazioni. Un incontro sicuramente molto aperto, molto cordiale, ma soprattutto un incontro operativo, concreto, che credo rappresenti la smentita più efficace della presunta assenza di interesse da parte del nuovo Governo tedesco nei confronti del rapporto con l'Italia, perché il rapporto tra Italia e Germania, la profondità e la solidità delle relazioni tra le nostre due Nazioni sono semplicemente impossibili da mettere in dubbio, per i legami che conosciamo è nella realtà delle cose, questo indipendentemente dai tempi che attraversiamo. Siamo Nazioni amiche, siamo Nazioni alleate, siamo Nazioni unite anche da profondi legami storici, culturali, protagoniste delle dinamiche europee, fondatrici dell'Unione europea e ovviamente dello stesso lato in tutti i forum multilaterali e internazionali.
Siamo anche le due principali economie manifatturiere d'Europa, come si sa, e i nostri sistemi produttivi negli anni sono stati sempre più interconnessi tra loro, quindi i nostri destini sono ovviamente molto legati. Siamo l'uno per l'altro partner fondamentale, un interscambio che nel 2024 ha superato i 150 miliardi di euro e quindi si capisce molto velocemente come se Italia e Germania lavorano insieme è una buona notizia certamente per i nostri popoli ma è una buona notizia anche per l'Europa nel suo complesso. Ecco perché nel novembre 2023 noi abbiamo sottoscritto a Berlino un Piano d'azione per elevare il livello della nostra cooperazione e anche per esplorare nuovi ambiti di crescita. Con quel Piano d'azione ci eravamo posti alcuni obiettivi sui quali ci siamo adoperati in questi due anni che intendiamo continuare a perseguire: penso ad esempio all’impegno, su tutti, forse il più importante, a rafforzare la nostra cooperazione proprio in ambito economico, rilanciare la competitività delle nostre imprese, è una priorità che condividiamo, anche e soprattutto per rimediare alle conseguenze drammatiche che una visione eccessivamente ideologica della transizione ecologica ha comportato per i nostri sistemi produttivi, per i nostri lavoratori, per le nostre aziende.
Siamo d'accordo sulla necessità di raggiungere i traguardi ambientali ma siamo anche d'accordo sul fatto che questo si debba fare tenendo conto anche della sostenibilità economica, della sostenibilità sociale, di un approccio pragmatico che non è più rinviabile, perché non possiamo correre il rischio di una desertificazione industriale del nostro continente. Io ho detto spesso in un deserto non c'è niente di verde e quindi noi dobbiamo prima di tutto combattere la desertificazione.
Penso ovviamente al comparto automotive, che è una delle grandi materie sulle quali Italia e Germania possono assolutamente fare la differenza, è un comparto che più di altri è stato schiacciato da un approccio eccessivamente ideologico. Sappiamo che la Commissione europea pian piano ha già avviato diversi correttivi rispetto alle scelte che erano state fatte in precedenza, anche grazie all'impulso italiano, penso alla questione delle multe, penso alla questione dell'anticipo per la revisione alla seconda parte del 2025, ma non è ancora abbastanza.
Crediamo che si possa e si debba fare di più, crediamo che vada affermato pienamente il principio della neutralità tecnologica che è stato inserito nelle ultime conclusioni del Consiglio europeo, anche qui grazie all'impulso italiano, è un passaggio indispensabile per puntare su vettori energetici alternativi, penso ad esempio ai biocarburanti, penso all'idrogeno, va rivisto il metodo di calcolo delle emissioni, considerando l'inquinamento reale per tutto il ciclo produttivo di un veicolo.
Queste sono alcune delle proposte che l'Italia porta avanti. Va garantito al settore automobilistico, così come agli altri settori industriali energivori, l'accesso all'energia elettrica a prezzi che siano più competitivi. Io personalmente continuo a ritenere che sia controproducente continuare a puntare unicamente sulla transizione verso l'elettrico, le cui filiere, come noi sappiamo, non sono controllate dall'Europa, sono controllate da altri attori. Siamo anche d'accordo con il Cancelliere sul fatto che l'Unione europea deve rifuggire dalla tentazione di continuare a iper-regolamentare qualsiasi cosa e che si  debba invece concentrare sulle grandi questioni della nostra epoca dove il nostro lavoro comune può fare la differenza. Forse riprendere il principio della sussidiarietà che è stato tra i principi scritti nei Trattati forse quello meno adeguatamente considerato, può fare la differenza. Anche qui la Commissione europea ha già avviato un percorso. Siamo convinti che la semplificazione non debba arrivare solamente a valle, ma debba arrivare a monte dei provvedimenti che si mettono in campo.
Dobbiamo prima di tutto rimuovere quei dazi interni che rischiamo di auto-imporci e che rischiamo di auto-imporre ai nostri sistemi produttivi, alle nostre imprese. Penso che su questo l'Italia e Germania possano dare un contributo decisivo. Sulla base del Piano d'azione abbiamo lavorato per intensificare la cooperazione nel settore della difesa, ambito sul quale l'Italia e Germania possono contare su realtà industriali che generano un altissimo valore aggiunto. E’ quello che abbiamo fatto come dimostra la joint venture tra Leonardo e Rheinmetall, una iniziativa del valore di circa 25 miliardi di euro che ha sede in Italia ma che possiamo considerare un primo inseme dell'industria della difesa europea, perché anche su questo ci siamo confrontati, Italia e Germania rappresentano un valore aggiunto anche nei rapporti transatlantici, possono avere un ruolo decisivo nel lavoro comune per rispondere alle maggiori responsabilità a cui l'Europa viene richiamata in ambito NATO.
La mia convinzione è sempre la stessa, cioè che il nostro lavoro debba puntare a costruire un solido pilastro europeo dell’Alleanza Atlantica da affiancare a quello americano in un'ottica di complementarietà strategica. Con il Cancelliere Merz ci siamo confrontati anche ovviamente sulle grandi questioni internazionali, gli sforzi comuni per arrivare a una pace giusta e duratura in Ucraina. Come ho detto molte volte, intanto bisogna ricordare che se oggi ci sono le condizioni per dei colloqui di pace, è grazie sicuramente al coraggio e alla tenacia del popolo ucraino, ma è anche grazie al sostegno che l'Occidente ha garantito all'Ucraina. Non c'è stato a Istanbul l'incontro tra Zelensky e Putin, però io penso sia comunque positivo che le rispettive delegazioni si siano viste, anche grazie all'azione turca, anche grazie all'azione americana, ci auguriamo che possa essere un primo timido passo verso un processo per una pace giusta e duratura e che tenga ovviamente in debita considerazione le necessarie garanzie di sicurezza per la Nazione aggredita.
Noi dobbiamo continuare a insistere da questo punto di vista e consentitemi anche da questo punto di vista di esprimere apprezzamento per le parole di Sua Santità, Papa Leone XIV, che ha anche messo a disposizione la Santa Sede come sede per eventuali ulteriori negoziati di pace.
Abbiamo parlato ovviamente di Medio Oriente, siamo entrambi amici sinceri di Israele, però proprio perché siamo amici di Israele non possiamo restare indifferenti rispetto a quello che accade a Gaza, dove la situazione è sempre più difficile, sempre più drammatica. Siamo impegnati per arrivare a una cessazione permanente delle ostilità e, come ho detto, ribadisco, in questo quadro non ci possono essere ambiguità nel pretendere che Hamas rilasci tutti gli ostaggi e nel chiarire che non c'è futuro per Hamas, non c'è un futuro per la presenza di Hamas nella Striscia o in un futuro Stato palestinese. Anche perché, l'ho detto anche al Cancelliere, io penso che si possa lavorare anche utilizzando come base il piano di ricostruzione presentato dai Paesi arabi a un quadro di politica e di sicurezza regionale che possa davvero porre fine al conflitto, aprire la strada a un processo che conduca la soluzione dei due Stati, per farlo ovviamente sono necessarie scelte coraggiose da parte di Israele, dei Paesi Arabi e dei vertici palestinesi.
Abbiamo affrontato uno dei temi che ci stanno sicuramente più a cuore, che è il tema dell'immigrazione, abbiamo fatto il punto su una collaborazione già in atto nel quadro del Processo di Roma, io riscontro grandissima sintonia con il Cancelliere Merz e penso davvero che lavoreremo molto bene insieme per consolidare quel cambio di approccio che si è affermato in questi anni in Europa e che ritiene prioritaria la lotta ai trafficanti di esseri umani, la difesa dei confini esterni, il rispetto della legalità, il rafforzamento dei rimpatri e una cooperazione da pari a pari, un nuovo modello di cooperazione con i Paesi africani, con i Paesi di origine, con i Paesi di transito. Sono molto contenta che ci sia interesse da parte del Cancelliere a partecipare ai lavori del gruppo di Paesi like-minded che si incontrano prima dei Consigli europei proprio per fare il punto su come affrontare la grande questione migratoria, anche con soluzioni innovative come ad esempio il nostro Protocollo con l'Albania e quindi su questo penso che ci sia margine per lavorare molto bene insieme.
Abbiamo discusso anche di come valorizzare la nostra cooperazione su altri fronti, il fronte energetico è sicuramente un altro fronte molto importante. L'Italia può avere un ruolo chiave come hub di approvvigionamento di gas naturale, elettricità e idrogeno verde, sia per i flussi interni all'Unione europea sia per i collegamenti con l'Africa e con il Mediterraneo. Voi sapete che questo è uno dei grandi progetti strategici ai quali lavora questo Governo e noi ci stiamo lavorando anche con le interconnessioni che sono necessarie, penso al SoutH2 Corridor, Elmed e Medlink. L'energia è uno di quegli ambiti insieme alla difesa, alle infrastrutture, all'immigrazione, alla competitività, sui quali penso che concentreremo il nostro lavoro per ampliare la portata del Piano d’azione e ancora di più per ampliare la nostra cooperazione. 
Oggi avviamo, dal mio punto di vista, una nuova fase del nostro cammino che ci condurrà a celebrare all'inizio del 2026, questa è stata una delle decisioni che abbiamo preso, il prossimo Vertice intergovernativo tra Italia e Germania, che si terrà in Italia, e quindi sono felice anche di annunciare questo prossimo appuntamento al quale inizieremo subito a lavorare.
Quindi grazie Cancelliere, grazie Friedrich per questa presenza e soprattutto per il lavoro che faremo da qui a domani.
 
",2025-05-17,https://www.governo.it/it/articolo/introduzione-del-presidente-meloni-nelle-dichiarazioni-alla-stampa-con-il-cancelliere
" Assemblea di Federalberghi, videomessaggio del Presidente Meloni","Buongiorno a tutti, e grazie di questo invito.
Saluto e ringrazio il Presidente di Federalberghi Bocca, la Giunta esecutiva, tutti gli iscritti, i rappresentanti istituzionali e i protagonisti del mondo del turismo, in particolare ricettivo, che partecipano all’Assemblea di oggi nella splendida Merano, uno dei gioielli delle nostre Alpi e tra le mete più apprezzate, in Italia e all’estero.
Ho sempre considerato il turismo come uno dei motori trainanti dell’economia italiana. E da questa convinzione è nata la scelta, all’atto della formazione del Governo, di ripristinare il Ministero del Turismo, dotandolo di portafoglio e risorse importanti. È una scelta che si è rivelata vincente, perché ha permesso di disegnare una strategia a lungo termine e di dare risposte concrete al comparto, portando anche a meta riforme attese da tempo. E di questo devo ringraziare prima di tutto il Ministro Daniela Santanché, che ha saputo costruire un’azione organica e di sistema. Sono molte le iniziative che abbiamo messo in campo dal nostro insediamento, e ci tengo a ricordare con voi quelle che toccano più da vicino il tema della ricettività.
Abbiamo lavorato molto per incentivare i flussi turistici, su tutto il territorio nazionale e per tutto l‘anno, destagionalizzando e delocalizzando, come mai era stato fatto prima. Ci siamo occupati di valorizzare le potenzialità dei nostri borghi, con un fondo da 34 milioni di euro destinato ai piccoli Comuni a vocazione turistica. Abbiamo dedicato un’attenzione particolare alla montagna, mettendo finora a disposizione quasi 470 milioni di euro, tra impianti di risalita e di innevamento artificiale, sostegno alle imprese sugli Appennini colpiti dall’emergenza neve, adeguamenti infrastrutturali e promozione turistica.
Abbiamo sfruttato i fondi del PNRR per aiutare, soprattutto le piccole e medie imprese, a migliorare le loro strutture e ad offrire maggiore qualità. Abbiamo rimesso al centro i lavoratori del settore, tagliando le tasse sulle retribuzioni lorde per il lavoro notturno e gli straordinari e ampliando la detassazione delle mance. Così come abbiamo investito sulla formazione, con un fondo da 21 milioni di euro destinato ad accrescere il livello e l’offerta professionale, per favorire l’inserimento dei nostri ragazzi nel mondo del lavoro. Abbiamo iniziato a mettere ordine nel grande caos delle locazioni turistiche e degli affitti brevi, per offrire maggiori garanzie ai turisti, combattere l’abusivismo e tutelare gli imprenditori onesti. Con la mappatura delle strutture attraverso il codice CIN, che ci permette di verificare la presenza o meno delle necessarie autorizzazioni, abbiamo avviato un percorso che sta iniziando a dare i suoi primi frutti.
Tanti tasselli di una strategia che ci ha permesso di toccare nel 2024 un nuovo record, raggiungendo 458 milioni di presenze turistiche. Per la prima volta l’Italia ha superato la Francia e siamo secondi solo alla Spagna. Aumentano i turisti stranieri, cresce il tempo di permanenza nelle strutture, sale la spesa complessiva, siamo sempre più attrattivi per alcuni mercati come gli Stati Uniti e attraiamo nuovi flussi europei, Polonia e Repubblica Ceca su tutti.
Il merito di tutto ciò va agli imprenditori e ai lavoratori del turismo, che ogni giorno ci aiutano a diversificare l’offerta e a garantire servizi di qualità, contribuendo a rendere l’Italia una destinazione turistica sempre più amata e sempre più ricercata. Era questo l’obiettivo che ci eravamo posti all’inizio del nostro mandato e che continueremo a perseguire, con costanza e determinazione, per restituire all’Italia quel ruolo di superpotenza turistica che la sua infinita bellezza le consegna e le impone. Ruolo che la nostra Nazione, grazie anche a voi, è nelle condizioni di sapere interpretare al meglio.
Quindi grazie davvero per il vostro lavoro, da parte nostra ci impegniamo a fare ancora di più e ancora meglio, siamo certi che lo faremo insieme.
",2025-05-17,https://www.governo.it/it/articolo/assemblea-di-federalberghi-videomessaggio-del-presidente-meloni/28705
Intervento del Presidente Meloni al Vertice della Comunità Politica Europea,"A seguire la traduzione di cortesia.
٠٠٠٠٠
Dear Colleagues, good morning everyone. 
Let me say thanks to Edi for his warm hospitality at this Summit, and also for making me feel very young again with that video he showed at the inauguration. I want also to congratulate Edi for his – absolutely unexpected – re-election as the leader here of the Albanian Government. I’m happy that Europe will continue to count on his spirit and his determination.
Albania is hosting the European Political Community for the first time. I value it as particularly significant, not only for this Nation, but for all of us. I have always considered the European identity as fact, established by history even before geography, a concept harder to enclose in a definition than to understand by impulse. 
Albania is, of course, Europe – just like Italy or Serbia or Norway, regardless of whether they are part of this or that organisation. That is why it always makes me smile when someone attempts to claim the right to decide who is European and who is not. Among the States that are around this table today, several have decided not to join the EU, others aspire to be part of it; both are no less European than the 27 EU Member States. 
Yet, the EU is to date the soundest common home to achieve what I like to call the “European reunification”, attained amongst peoples who may differ from one another and yet they are part of one whole, like the different fingers of a hand. Peoples who have fought each other over the centuries, yet are in reality one single people. 
Also for this reason, being here today means taking a step forward in the historic process of reunifying Europe. Because, if we really want to build “a new Europe, in a new world”, we cannot imagine doing so without the Western Balkans, without their peoples, without their identities and historical backgrounds.
The Western Balkans do not lie on Europe’s fringes or beyond our Continent. They are in the very heart of our Continent; they are the bridge region between the East and the West, between what Saint John Paul II liked to call the “two lungs” of Europe. 
For this reason, Italy is committed, in Brussels, to asserting a strategic approach to the Western Balkans, to take into due account – despite the complex challenges posed by the region – the need to provide these countries with a clear EU integration perspective. Of course, enlargement involves new challenges, but I am convinced that the European integration of the Western Balkans – as well as towards the East – is also a strategic investment on Europe's own security, even more so in light of what is happening on our borders.
We live in an extremely interconnected world, and our destinies’ interdependence is fact. What happens on Europe's Eastern borders is connected to what happens on its Mediterranean borders, and vice versa. The wound that Russia's war of aggression against Ukraine has inflicted on the rules-based international system still produces destabilising effects well beyond the war borders. And, like a domino, this contributes to reigniting, or detonating, other crisis hotbeds. We have witnessed this in the Middle East, and not only there.
That is why we will continue to stand by Ukraine, and to strive for this war to immediately come to an end, because our security and freedom depend on restoring the force of law over the law of the strongest. 
And speaking of Europe and freedom, I believe there is nothing more European than a people willing to risk everything to defend its own freedom and independence. Every day the heroism and tenacity of the Ukrainian people remind us what Europe is and what the deepest aspect of our common identity is: freedom.
We defend our freedom. And we want peace. Volodymyr and the Ukrainian people want peace, and we newly witnessed it yesterday. The world saw who was really willing to sit at a negotiating table, and who was not. And this shows, also with respect to certain propaganda, who looks for peace and who doesn’t. 
At the same time, we must not interpret what happened yesterday as a setback, and throw in the towel. Instead, we must insist with determination to finally achieve an unconditional ceasefire and a true peace agreement with serious security guarantees for Ukraine, and we are absolutely ready to do what is needed to reach this goal.However, colleagues, I do agree with many things that Edi said in his speech, but building “a new Europe in a new world”, as advocated by this session, means, in my opinion - before talking about what we have to do - starting from our very foundations and reflecting mainly on who we are. None of us is interested in strengthening any form of union amongst European States, if not for protecting what we are and what we want to continue to be in the coming decades and centuries in such a fast-changing world.
Because, if Europe sometimes proves unable to face the great challenges, it is no one else's fault. It is our responsibility, and it is up to us to choose whether to go along a decline, or – instead – fight it. And if we decide to fight it, first of all we need to regain awareness, which is mainly awareness of who we are; of what the European civilisation is; of the great achievements it has accomplished across the history of humankind.
A synthesis of values resulting from the encounter between Greek philosophy, Roman law and Christian humanism. A synthesis of values that allowed the European civilisation to conceive a world in which the person is central, life is sacred, and human beings are free and equal. A civilisation that respects the identities of others without denying its own, and that builds peace where instead others seed destruction. We are this, we are this before everything, and I think we have first of all to remember it every day, if we want to build a Europe up to the role received from history. 
Thank you.
٠٠٠٠٠
Cari colleghi, buongiorno a tutti.
Voglio ringraziare Edi per la calorosa ospitalità in occasione di questo Vertice, e anche per avermi fatto sentire di nuovo molto giovane con quel video che ha mostrato alla cerimonia di apertura. Voglio anche rinnovare le mie congratulazioni a Edi per la riconferma – assolutamente inattesa – alla guida del Governo albanese. Sono contenta che l’Europa continuerà a contare sul suo spirito e sulla sua determinazione.
È la prima volta che l’Albania ospita la Comunità Politica Europea. Io credo che questo sia particolarmente significativo, non solo per questa Nazione, ma per tutti noi. Ho sempre reputato che l’identità europea fosse un dato di fatto, stabilito dalla storia ancor prima che dalla geografia, un concetto più difficile da racchiudere in una definizione che non a comprendere d’impulso.
Certo che l’Albania è Europa, come l’Italia o la Serbia o la Norvegia, a prescindere se facciano parte o no di questa o quella organizzazione. Per questo mi fa sempre sorridere quando qualcuno vorrebbe arrogarsi il diritto di decidere chi è europeo e chi no. Tra gli Stati che sono oggi seduti attorno a questo tavolo, diversi hanno deciso di non far parte dell’Unione europea, altri ambiscono a farne parte; gli uni e gli altri non sono meno europei dei 27 Stati membri della UE.
Eppure l’Unione Europea è a oggi la casa comune più solida nella quale realizzare quella che mi piace chiamare la “riunificazione europea”, fatta tra popoli diversi eppure parte di un tutt’uno, come le diverse dita di una mano. Popoli che si sono combattuti nell’arco dei secoli, ma che in realtà sono un unico popolo.
Anche per questo essere qui oggi significa compiere un passo in avanti nel processo storico di riunificazione dell’Europa. Perché, se vogliamo costruire davvero una “nuova Europa, in un nuovo mondo”, non possiamo immaginare di farlo senza i Balcani Occidentali, senza i loro popoli, senza le loro identità e senza il loro portato storico.
I Balcani Occidentali non si trovano ai margini dei confini europei o addirittura al di là del nostro Continente. Si trovano nel cuore del nostro Continente, sono la regione di cerniera tra l’Est e l’Ovest, tra quelli che San Giovanni Paolo II amava definire i “due polmoni” d’Europa.
Per questo motivo, l’Italia è impegnata, a Bruxelles, a far valere un approccio strategico ai Balcani Occidentali che tenga conto, pur nella complessità delle sfide che l’area presenta, della necessità di fornire a questi Paesi una chiara prospettiva di integrazione nell’Unione europea. Ovviamente, l’allargamento porta con sé nuove sfide, ma io rimango convinta che l’integrazione europea dei Balcani Occidentali – così come verso Est – rappresenti anche un investimento strategico nella sicurezza stessa dell’Europa, ancor più alla luce di ciò che sta accadendo ai nostri confini.
Viviamo in un mondo estremamente interconnesso, e dove l'interdipendenza dei nostri destini è un fatto. Ciò che accade ai confini orientali dell’Europa si lega a ciò che accade ai suoi confini mediterranei, e viceversa. La ferita che la guerra d’aggressione russa all’Ucraina ha inferto al sistema internazionale fondato sulle regole continua a produrre effetti destabilizzanti molto oltre i confini nella quale si consuma, e come un domino sta contribuendo a riaccendere, o far detonare, altri focolai di crisi. Lo abbiamo visto in Medio Oriente, ma non solo.
Continueremo per questo ad essere al fianco dell’Ucraina, e a lavorare affinché questa guerra possa finire subito, perché è dal ripristino della forza del diritto sul diritto del più forte che dipendono la nostra sicurezza e la nostra libertà.
E a proposito di Europa e libertà, reputo che non ci sia nulla di più europeo di un popolo disposto a rischiare ogni cosa pur di difendere la propria libertà e la propria indipendenza. L’eroismo e la tenacia del popolo ucraino ci ricordano ogni giorno che cosa è l’Europa e quale sia l’aspetto più profondo della nostra identità comune: la libertà.
Difendiamo la nostra libertà. E vogliamo la pace. Volodymyr e il popolo ucraino vogliono la pace, e lo abbiamo visto ancora una volta ieri. Il mondo ha visto chi era davvero disponibile a sedere a un tavolo di trattative, e chi invece no. E ciò chiarisce, anche rispetto ad una certa propaganda, chi cerca la pace e chi no.
Allo stesso tempo non dobbiamo interpretare quello che è successo ieri come un passo indietro, e gettare la spugna. Dobbiamo invece insistere, con determinazione, per arrivare finalmente ad un cessate il fuoco incondizionato e un vero accordo di pace con serie garanzie di sicurezza per l'Ucraina, e siamo assolutamente pronti a fare tutto il necessario per raggiungere questo obiettivo.
Colleghi, sono d'accordo con molte cose dette da Edi nel suo discorso, ma costruire “una nuova Europa in un nuovo mondo”, come recita il titolo di questa sessione, a mio avviso vuol dire – prima di parlare di quello che dobbiamo fare - ripartire dalle nostre fondamenta e riflettere principalmente su chi siamo. A nessuno di noi interessa rafforzare una qualunque forma di unione tra Stati europei, se non per proteggere ciò che siamo e ciò che vogliamo continuare ad essere nei prossimi decenni e nei prossimi secoli in un mondo in rapida evoluzione.
Perché se l’Europa si dimostra a volte incapace di affrontare le grandi sfide, non è per colpa di altri. La responsabilità è nostra, e tocca a noi scegliere se assecondare un declino, o – invece - combatterlo. E se decidiamo di combatterlo, il primo passo da fare è recuperare consapevolezza, che è principalmente la consapevolezza di chi siamo; di che cosa sia la civiltà europea; delle cose che abbia creato di grande nella storia dell’umanità.
Una sintesi di valori nata dall’incontro tra la filosofia greca, il diritto romano e l’umanesimo cristiano. Sintesi di valori che ha permesso alla civiltà europea di concepire un mondo nel quale la persona è centrale, la vita è sacra, e gli uomini sono liberi e uguali. Civiltà che rispetta le identità altrui senza però rinnegare la propria, e che costruisce pace laddove altri seminano distruzione. Noi siamo questo, siamo questo prima di ogni altra cosa, e penso che prima di tutto dobbiamo ricordarlo ogni giorno, se vogliamo costruire un’Europa che sia all’altezza del ruolo che gli attribuisce la storia. 
Vi ringrazio.
",2025-05-16,https://www.governo.it/it/articolo/intervento-del-presidente-meloni-al-vertice-della-comunit-politica-europea/28694
"Question Time, il Presidente Meloni alla Camera dei Deputati","Ulteriori iniziative volte alla prevenzione e al contrasto del disagio giovanile
Presidente Meloni: Onorevole Roscani grazie per un quesito che mi consente di aprire con voi un tema che credo stia a cuore a ciascuno di noi, come quello delle giovani generazioni, e che certamente sta a cuore a me, che al mondo giovanile ho dedicato come si sa la gran parte del mio impegno politico. 
Questo governo si è occupato con un approccio largo di dare risposte alle questioni che investono i giovani italiani. Poiché la materia è infinta, e investe quasi tutti i ministeri, è impossibile ripercorrere in tre minuti il lavoro che abbiamo fatto, ma approfitto per ricordare alcuni provvedimenti che abbiamo portato avanti particolarmente sul fronte del contrasto al disagio. 
Penso al potenziamento del personale dei servizi sociali territoriali, su cui abbiamo investito circa 550 milioni di euro, con l’obiettivo di aiutare le famiglie ad affrontare le fragilità. 
Ricordo la scelta di rendere il supporto psicologico un elemento strutturale del sistema scolastico e universitario, con risorse ad hoc che garantiscono stabilità e continuità. Così come l’impegno straordinario per combattere la droga e prevenire dipendenze, accompagnato da un investimento record, pari a circa 165 milioni di euro, che è circa il doppio di quanto disponibile negli anni precedenti. 
Ma stiamo investendo anche su ciò che rende una comunità viva e coesa: educazione, sociale, sport, cultura, e spazi di ascolto. Con misure concrete, come gli oltre 375 milioni per aprire fino a 100 comunità per adolescenti, dove i ragazzi potranno fare sport e musica, ma anche ricevere supporto psicologico. 
E poi il grande investimento che il Governo sta portando avanti per dare risposte ai territori più fragili e qui cito quello che chiamiamo il “modello Caivano”, che stiamo esportando in altre otto realtà, grazie a uno stanziamento di 180 milioni, ricordo anche il bando “Sport e Periferie” – con un investimento complessivo di 280 milioni di euro sulle infrastrutture sportive – e l’iniziativa “Sport Illumina”, che consentirà di realizzare altri 100 nuovi spazi di aggregazione nei prossimi mesi.
Però, colleghi, io penso che la materia sia molto, molto più ampia. E qui permettetemi di parlare più da madre che da Presidente del Consiglio. 
Ma qui parlo da Presidente del Consiglio.
Diceva Papa Francesco che quella che stiamo vivendo non è solo “un’epoca di cambiamenti” ma un “cambiamento d’epoca”. Ho già detto che aveva ragione, e la rivoluzione più grande di questa epoca investe proprio i giovani. I nostri figli stanno crescendo in un mondo totalmente diverso da quello che noi abbiamo conosciuto. La nostra generazione è la prima che cresce figli completamente digitali. Non so a quanti capita di provare lo stesso sentimento, ma io a volte mi sento disarmata. Perché non sono certa di comprendere fino in fondo quali sono i rischi che mia figlia corre, come impatteranno i troppi, e troppo superficiali, stimoli che ha. 
Mi spaventa vedere i più giovani insieme, nella stessa stanza, in silenzio, parlarsi attraverso le chat. Mi spaventa il fatto che quello schermo possa farli sentire al sicuro, mentre in realtà sembra che li renda un po’ più deboli. Mi spaventa, soprattutto, che noi potremmo capire troppo tardi cosa sta accadendo e penso che è un tema del quale sarebbe bello occuparci insieme.  Anche perché ci sono ci sono fenomeni molto preoccupanti, come l’aumento delle tecnodipendenze, dei disturbi d’ansia e alimentari, del cyberbullismo, i casi di suicidio, i casi di suicidio ai quali non riusciamo a dare una risposta. 
Qualche settimana fa ho ricevuto una lettera di una madre, Mirna, mamma single di una bella bambina, Dea, mi raccontava di sua figlia, che qualche mese fa, a 15 anni, si è tolta la vita, senza una spiegazione. Dea era una splendida ragazza, matura, brillante. Era tutto il mondo di sua madre, che ancora oggi non riesce a trovare un senso, una spiegazione a quello che è accaduto. Io penso che non sia facile per nessuno dare delle risposte chiare e certe a tutte queste domande, ma penso che, se non cominciamo a farci quelle domande, certamente non avremo quelle risposte. 
 
Iniziative normative volte a garantire un'equa rappresentanza della comunità della Valle d'Aosta con riferimento alle elezioni del Parlamento europeo (Manes - MISTO-MIN.LING.);
Presidente Meloni: Com’è noto, il sistema elettorale per l’elezione del Parlamento europeo è disciplinato dalla legge 18/1979 e prevede la suddivisione del territorio nazionale in 5 circoscrizioni, ad ognuna delle quali viene assegnato un numero di seggi sulla base della popolazione residente. La Regione Valle d’Aosta - insieme a Piemonte, Liguria e Lombardia - rientra nella Circoscrizione Italia Nord-Occidentale, a cui sono assegnati 20 dei 76 seggi che spettano all’Italia. La ripartizione dei seggi avviene a livello di collegio unico nazionale su base proporzionale, tra le liste che superano lo sbarramento del 4%. I seggi attribuiti a ciascuna lista sono poi suddivisi tra le circoscrizioni elettorali in proporzione al numero dei voti. Il collegio unico nazionale e il numero dei seggi non aiutano i movimenti politici che hanno elettorati territorialmente concentrati, come sono ad esempio le liste rappresentative di minoranze linguistiche. Per favorire la rappresentatività, però, la legge consente alle liste delle minoranze di lingua francese della Valle d’Aosta, di lingua tedesca della Provincia autonoma di Bolzano e di lingua slovena del Friuli-Venezia Giulia il collegamento con altre liste di candidati. Ciascuna di queste liste può collegarsi con un’altra presentata da un partito o gruppo politico presente in tutte le circoscrizioni. È chiaramente una disposizione che consente alle liste collegate di essere considerate come un’unica lista per la ripartizione dei seggi, quindi con maggiori possibilità di eleggere i propri rappresentanti. Sempre ai fini del riparto – come lei ricordava, collega - i candidati delle liste sono disposti in un’unica graduatoria in base alle rispettive cifre individuali; nei limiti del numero di seggi spettanti al gruppo di liste, sono proclamati eletti i candidati che hanno ottenuto le cifre individuali più elevate.  E dove nessuno dei candidati della lista di minoranza linguista risulti eletto, il candidato della lista stessa che abbia ottenuto almeno 50 mila preferenze ottiene l’ultimo posto spettante nella circoscrizione al gruppo di liste.
Chiaramente non sempre questo meccanismo – che richiede un numero alto, come lei ricordava, di preferenze e comunque la negoziazione politica per il collegamento ad un'altra lista - ha assicurato l’accesso al Parlamento europeo di esponenti delle minoranze linguistiche. Quindi lei pone una questione che a mio avviso è fondata, che però io credo doveroso rimettere al Parlamento, che è storicamente la sede più opportuna per valutare le modifiche alla legge elettorale. Posso dirle che siamo pronti a dare il nostro contributo, se necessario. Del resto, come mi pare sia ormai chiaro, questo Governo rivolge particolare attenzione delle istanze delle minoranze linguistiche, delle specificità delle autonomie speciali, del loro valore aggiunto per la coesione, per l’unità nazionale. La recente approvazione delle modifiche dello Statuto del Trentino-Alto Adige ne è una prova. Mi ero assunta un impegno durante le dichiarazioni programmatiche sulla fiducia, un impegno che abbiamo raggiunto grazie ad un lavoro condiviso con le espressioni delle autonomie locali e i Presidenti delle Province autonome. 
Quindi la materia, a mio avviso, va affrontata in Parlamento, ma sicuramente siamo pronti a dare una mano.
 
Posizione del Governo italiano nei confronti del Primo ministro Netanyahu in relazione alla situazione a Gaza e in Cisgiordania e ai più recenti sviluppi 
Presidente Meloni: Come sapete, sin dall’inizio del conflitto a Gaza, il Governo italiano è stato in prima fila tanto sul piano diplomatico quanto sul piano umanitario. Un ruolo che viene riconosciuto da tutti gli attori in campo.
L’Italia ha certamente svolto un ruolo di primo piano, intanto nel prestare assistenza umanitaria alla popolazione civile, concentrando i suoi interventi sulla sicurezza alimentare, in particolare attraverso Food for Gaza, l’iniziativa con la quale abbiamo già inviato oltre 110 tonnellate di aiuti alimentari e sanitari. Ancora pochi giorni fa, il Ministro degli Esteri ha chiamato il suo omologo israeliano per porre nuovamente la necessità di garantire l’accesso all’assistenza umanitaria alla popolazione palestinese, iniziativa della quale è stato prontamente informato il Primo Ministro Moustapha. Ricordo anche l’impegno del nostro Ministero della Difesa che ha messo a disposizione due elicotteri per il ponte aereo umanitario “Sky Hope” organizzato dal Re di Giordania. Nell’ultimo Cdm è stato prolungato lo stato di emergenza a Gaza e sono stati stanziati ulteriori fondi. Oggi abbiamo evacuato altre trentaquattro persone, tra cui quattordici bambini.
A questo impegno, che comunque vale la pena ricordare, sul versante umanitario si è affiancato un costante impegno a sostegno degli sforzi dei mediatori per porre fine al conflitto. Io in questi mesi, come si sa, ho a più riprese sentito il Primo Ministro Netanyahu. Sono state conversazioni spesso difficili, in cui ho sempre richiamato l’urgenza di trovare una strada per terminare le ostilità, la necessità di rispettare il diritto internazionale, il diritto internazionale umanitario. Una richiesta che rinnovo anche oggi a fronte di una situazione umanitaria a Gaza che non ho difficoltà a definire sempre più drammatica e ingiustificabile. 
Non abbiamo condiviso diverse scelte, non condividiamo le recenti proposte del governo israeliano, e non abbiamo mancato di dirlo ai diretti interlocutori. 
Consapevoli come siamo, però, che non è stato Israele a iniziare le ostilità, e che c’era un disegno – come ho detto varie volte - alla base dei disumani attacchi di Hamas e della crudeltà rivolta contro gli ostaggi. Quel disegno era un disegno che puntava all’isolamento, e questo non può non farci riflettere su quanto sarebbe pericoloso assecondare il disegno dei terroristi, che non si sono fatti scrupoli a sacrificare la vita sia di israeliani che di palestinesi, pur di perseguire i propri scopi. 
Continueremo a impegnarci per una cessazione permanente delle ostilità. In questo quadro, credo che non ci debbano essere da parte nostra ambiguità nel pretendere che Hamas rilasci immediatamente gli ostaggi, deponga le armi, e nel dire che non c’è spazio per una presenza di Hamas nel futuro della Striscia e in un futuro Stato palestinese. 
E ribadisco quanto ho già detto al Senato: sono convinta, sulla base delle numerose conversazioni che ho avuto in questi mesi con i leader della regione, che si possa lavorare a un quadro politico e di sicurezza regionale capace di porre fine al conflitto e aprire la strada a un processo che conduca alla soluzione dei due Stati. E resto convinta che per farlo occorra partire dal Piano di ricostruzione proposto dai Paesi arabi.  
È verso questo obiettivo che il Governo continua a impegnarsi, lavorando con i leader della regione, con i nostri partner europei, con gli Stati Uniti. Lo faremo mantenendo con tutti un dialogo aperto, franco, se necessario anche critico. 
Ed è esattamente per questo che non è nell’intenzione del governo italiano richiamare l’ambasciatore italiano in Israele.  
 
Ulteriori iniziative a tutela delle forze dell'ordine e del comparto del soccorso pubblico 
Presidente Meloni: Grazie collega Molinari per il quesito che mi consente di fare il punto sull’azione di governo a sostegno delle Forze dell’Ordine e dei Vigili del fuoco. Uomini e donne che sono al servizio del prossimo e della comunità nazionale, senza paura, se necessario, di rischiare la vita. Uomini e donne, come lei ricordava, che tuttavia a volte sono stati trattati come lavoratori di serie B, quando non addirittura insultati per il mestiere che facevano.
Ricordo che, quando ho convocato a Palazzo Chigi le rappresentanze sindacali del comparto difesa, sicurezza e soccorso pubblico sul rinnovo contrattuale, sono rimasta colpita da scoprire che ero il primo Presidente del Consiglio che si confrontava direttamente con chi rappresenta i nostri uomini e le donne in divisa. A me sembrava una cosa scontata, ma evidentemente non lo era.
Ed è forse un segnale anche della scarsa attenzione e della scarsa cura che la politica ha avuto, in passato, delle volte verso il comparto. In ogni caso, come si sa, la nostra è una scelta diversa. Ed è una scelta che raccontiamo con i fatti. In questi due anni e mezzo, non ci siamo limitati alle formule di rito, alle pacche sulle spalle – che per carità sono pure importanti - ma abbiamo sempre declinato il nostro impegno con scelte concrete. 
Siamo partiti dalle priorità, ci siamo occupati di potenziare le dotazioni organiche. Abbiamo avviato un piano straordinario di assunzioni su base pluriennale, che ha permesso di assumere finora oltre 30 mila nuovi agenti, ripartiti nei vari corpi di polizia, e circa 5 mila nuovi vigili del fuoco.
Ci siamo occupati di garantire stipendi più dignitosi, stanziando un miliardo per il rinnovo del contratto scaduto nel 2021 e i fondi per i successivi due contratti. Il contratto è stato firmato lo scorso dicembre e prevede un aumento medio in busta paga tra i 100 e i 120 euro netti mensili. Il Governo ha dato massima attenzione al Corpo dei Vigili del fuoco, anche in termini di mezzi, oltre 4 mila, sta scrivendo il decreto legislativo per il riordino del Corpo. 
Ma non ci siamo occupati delle condizioni di lavoro degli uomini e delle donne in divisa solo da punto di vista contrattuali. Ce ne siamo occupati da un punto di vista, se vogliamo, ancora più importante: quello, cioè, del rispetto che si deve a chi decide di indossare una divisa, di mettere a repentaglio la sua vita perché la nostra possa essere più sicura. Così, con orgoglio abbiamo inasprito le pene per chi aggredisce agenti, militari, vigili del fuoco e abbiamo previsto per loro una specifica tutela legale.
Coloro che dovessero essere indagati o imputati per fatti inerenti al servizio potranno continuare a lavorare e lo Stato sosterrà le loro spese legali, fino ad un massimo di 10 mila euro per ogni fase del procedimento. È una norma che io considero sacrosanta. E poi le bodycam, i taser per garantire l’incolumità degli agenti, migliorarne l’operatività.
Abbiamo introdotto queste norme di civiltà con quel disegno di legge sulla sicurezza che esponenti di altre forze politiche hanno definito un “attacco alla libertà”, ad esempio alla libertà di manifestare. 
Ora, ci sarà sempre la libertà di protestare e di manifestare in questa Nazione, ma finché ci saremo noi al Governo non ci sarà la libertà di insultare o malmenare chi ha scelto di sacrificarsi per difendere le persone perbene.
Proseguiremo in questa direzione, e sono felice di annunciare che il Governo ha disposto l’invio di oltre 13.500 unità tra carabinieri, poliziotti e finanzieri per potenziare la sicurezza nei territori, ai quali si aggiungono circa 3 mila Vigili del fuoco. 
Aiuteremo chi ci aiuta, collega Molinari, proteggeremo chi ci protegge e difenderemo chi ci difende. Perché è quello che fa uno Stato giusto e normale. 
 
Ulteriori iniziative per la riforma del Green deal, al fine di coniugare la tutela ambientale con la competitività economica e produttiva (Barelli - FI-PPE);
Presidente Meloni: Colleghi, conoscete la posizione del governo in materia di Green Deal, perché anche io ho più volte denunciato in quest’aula quanto una visione eccessivamente ideologica della transizione verde si sia rivelata drammatica per la competitività europea. È un fatto, ed è talmente evidente che già da tempo la stessa Commissione Europea ha avviato diversi correttivi alle sue scelte, con un approccio più pragmatico, rispetto al passato, che l’Italia negli ultimi anni ha contribuito a imporre. 
Sul piano generale, l’azione del Governo, per rendere più ragionevoli gli obiettivi del Green Deal, riguarda diversi settori strategici per l’industria. Penso alla siderurgia, alla chimica, all’energia. 
Abbiamo presentato, insieme ad altri governi, non paper tematici sulla semplificazione normativa, sulla microelettronica, sulla revisione del CBAM, sullo spazio. Proposte su cui stiamo riscontrando un consenso crescente e su cui ci aspettiamo passi in avanti. 
Il Governo sostiene pienamente gli sforzi della Commissione per una decisa semplificazione del quadro normativo del Green Deal, che sta prendendo forma nei “pacchetti omnibus” che hanno interessato, o interesseranno, proprio il regolamento CBAM, la Politica Agricola Comune, le normative sulla Due Diligence e altre. 
Per quanto riguarda il comparto automotive, grazie anche all’impegno italiano sono state di fatto sospese le multe ai produttori di auto (anche se, purtroppo, non ancora a quelli di veicoli pesanti), con l'obiettivo di interrompere quella assurda spirale che negli ultimi mesi ha visto chiudere stabilimenti produttivi o comprare “quote verdi” dai principali competitor cinesi e americani pur di non ricadere nel perimetro delle sanzioni. L’emblema del fallimento delle politiche dell’ex commissario Timmermans, un monumento alla desertificazione industriale di cui qualcuno dovrà prima o poi rendere conto. 
Abbiamo inoltre ottenuto l’anticipo alla seconda parte del 2025 della revisione dell’intero Regolamento sui veicoli leggeri. In quella sede - sulla scorta del non paper promosso da Italia e Repubblica Ceca e sostenuto da altri 15 governi - punteremo a riaffermare il principio di neutralità tecnologica, aprendo così a tutti i carburanti alternativi che possono contribuire alla decarbonizzazione del settore. Continuiamo a ritenere sbagliato - sul piano industriale e geopolitico - perseguire unicamente la transizione verso l’elettrico, le cui filiere oggi sono in larga parte controllate dalla Cina. 
Siamo sempre meno soli in queste battaglie. Nel marzo scorso siamo riusciti ad inserire per la prima volta il principio della neutralità tecnologica nelle Conclusioni del Consiglio Europeo e ora, con l’avvio del mandato del Cancelliere Merz, abbiamo già iniziato a confrontarci su come Italia e Germania, le due principali potenze manifatturiere d’Europa, possano insieme dare un contributo concreto al rilancio della nostra base industriale, e in primis del settore dell’auto. È un dialogo già avviato sul quale sono molto fiduciosa. 
È chiaro a tutti, ormai, che in una fase di instabilità dei mercati internazionali è a maggior ragione fondamentale rimuovere i “dazi interni” che minano la competitività europea, e che è tempo di invertire la rotta in modo deciso. È certamente chiaro a noi, perché è quello che chiedono le imprese e i nostri lavoratori, e perché è quello che i cittadini europei hanno ribadito con il loro voto ormai quasi un anno fa. 
 
Iniziative in ordine alle criticità relative alla competitività del sistema produttivo, con particolare riguardo alla questione energetica e al potenziamento del sistema degli incentivi (Richetti - AZ-PER-RE);
Presidente Meloni: Grazie Onorevole Richetti, procedo per punti. 
Costo dell’energia. Purtroppo, anche nel 2024, come da molti anni, il prezzo medio dell’energia elettrica in Italia ha superato quello di altre Nazioni europee. Per questo abbiamo posto il caro energia tra le nostre priorità, stanziando finora oltre 60 miliardi di euro per sostenere famiglie e imprese. 
Sono d’accordo sul fatto che, in attesa del nucleare, la strada da percorrere sia quella, come scrivete nell’interrogazione, favorire meccanismi per fornire, a determinati consumatori industriali energia elettrica a prezzi svincolati da quelli di borsa.  Il Governo ha già operato in questa direzione. Lo abbiamo fatto con la promozione dei Power Purchase Agreement e dei contratti per differenza a due vie, misure che consistono nell’acquisto a lungo termine di capacità rinnovabile a prezzo fisso. Lo abbiamo fatto, ad esempio, con l’Energy release in favore delle imprese energivore. Con il decreto bollette abbiamo applicato, inoltre, i PPA ai clienti vulnerabili, affidando ad Acquirente Unico l’acquisto e la vendita a prezzo stabile di energia rinnovabile alle famiglie più fragili. È stato inoltre avviato un meccanismo volontario di contratti quinquennali a prezzo fisso per imprese industriali. Nel dialogo con la Commissione UE sull’idroelettrico, intendiamo promuovere l’uso degli stessi strumenti per forniture di energia a prezzo concordato a determinate categorie.  
Ma la materia è molto più complessa, e stiamo continuando a lavorare per arrivare a una diminuzione strutturale del prezzo dell'energia. 
Continuo a ritenere che, tra le varie cause del caro energia, ci sia anche qualcosa che non funziona nella formazione del prezzo, ed è quello su cui il governo si sta concentrando ora. 
Nucleare. Confermiamo il nostro impegno per garantire all’Italia una fonte di energia sicura, pulita e a basso costo. L’iter del ddl delega va avanti, è stata trasmessa la richiesta per l’acquisizione del parere della Conferenza Unificata e il testo sarà presentato presto in Parlamento. E chiaramente lì conto, trasversalmente, sul contributo di tutte le forze politiche che comprendono quanto sarebbe importante sviluppare anche questa fonte di approvvigionamento. 
Transizione 5.0. La prima versione per rispettare i parametri europei, è risultata troppo restrittiva. Motivo per il quale ci siamo adoperati per rendere il Piano più accessibile per le imprese. Riguardo Transizione 4.0, che in passato era stato criticato dalla Corte dei conti per gli scostamenti tra risorse destinate ex ante e spesa effettiva, abbiamo previsto un tetto di spesa. 
Le imprese stanno iniziando a reagire bene, anche perché Transizione 5.0 garantisce un credito di imposta pari al 35% a fronte del 20% di Transizione 4.0. Detto questo, continueremo a monitorare e valutare il tiraggio e siamo pronti a ulteriori correttivi. E stiamo discutendo con la Commissione europea per verificare la possibilità di inserire entrambi gli strumenti nella revisione delle misure previste dal PNRR. 
Automotive. Ci sono state critiche sulla rimodulazione del Fondo. Però quelle non erano risorse destinate a favorire gli investimenti, ma erano in gran parte rivolte al sostegno all’acquisto di vetture, attraverso l’eco-bonus. Noi dobbiamo sapere che solo una piccola parte di questi acquisti va ad auto prodotte in Italia, e dunque ad aziende italiane.
Che è la ragione per cui abbiamo rimodulato le risorse, facendo però attenzione all’indotto presente in Italia. 
Abbiamo anche dialogato con serietà con Stellantis. L’azienda si è impegnata a mantenere in attività i suoi siti produttivi, a tutelare l’occupazione, a effettuare investimenti annui pari a circa 2 miliardi e ad acquisti per 6 miliardi di euro da fornitori italiani fino al 2030. Chiaramente bisognerà tutti insieme vigilare sul rispetto di questi impegni, senza pregiudizi né favoritismi che è l’approccio che questo Governo ha con Stellantis come per tutte le altre aziende che operano in Italia. 
 
Orientamenti del Governo sulle riforme da adottare per fronteggiare l'attuale congiuntura economica
Presidente Meloni: Grazie collega Boschi per il quesito, per la domanda che mi consente, invece, di ricordare i dati – dal mio punto di vista - positivi conseguiti dall’Italia in questi anni, pure in una situazione che sappiamo essere a livello internazionale molto complessa. Perché i dati non sono opinioni e io penso che raccontino una Italia che va meglio rispetto a quanto andasse in precedenza. 
Cito. Secondo la stima preliminare dell’Istat, nel primo trimestre dell’anno il Pil italiano è risultato migliore di quello di Francia e Germania, con un andamento in linea con la media europea. 
Il potere d’acquisto delle famiglie, molto importante. Sappiamo che l’Italia viene da molti anni di stagnazione dei salari sotto i governi di centro sinistra. Come si legge nel rapporto sulla convergenza sociale della Commissione Ue, tra il 2013 e il 2022, cioè prima dell’attuale Governo, la crescita dei salari nominali in Italia è stata la metà di quella europea, mentre il potere d'acquisto è addirittura diminuito del 2%, quando nel resto d’Europa invece cresceva. 
Da ottobre 2023, ora con questo Governo, assistiamo invece a un cambio di tendenza. Nel 2024 i salari contrattuali sono cresciuti più dell’inflazione, con una dinamica salariale migliore rispetto a quella del resto d’Europa. Nel 2024, il reddito disponibile delle famiglie è finalmente aumentato del 2,7%, il potere d’acquisto dell’1,3%. È un trend positivo che prosegue anche nel 2025, come anche la crescita occupazionale che ci dà delle soddisfazioni. 
In ultimo, voi sapete che io non ho mai ritenuto lo spread un totem della reale forza economica di una Nazione, però fotografa una valutazione dei mercati. Lo spread oggi è sotto i 100 punti base. Significa che i titoli di Stato italiani vengono considerati più sicuri dei titoli di Stato tedeschi. 
Direi che una riforma importante che ha fatto questo Governo, perché nella vostra interrogazione chiedevate delle riforme economiche, sia stata quella della serietà, dire basta alla politica dei bonus, degli sprechi, utili a inseguire il facile consenso però dannosa per l’economia e per i lavoratori. 
Io penso che la stabilità, la credibilità del Governo e delle Istituzioni siano alla fine la principale riforma economica di cui necessita l’Italia.  Ed è qualcosa su cui ci stiamo confrontando, come tante riforme che possono anche ricostruire un rapporto migliore tra i cittadini e il Governo. Penso al tema della Riforma fiscale, la cui attuazione procede speditamente, come sapete, perché se ne sta occupando anche il Parlamento. 
E penso che un lavoro ancora più importante vada fatto in tema di semplificazioni, per migliorare anche la situazione economica I Italia. Un lavoro importante è già stato fatto: abbiamo abrogato più di 30 mila norme, che sono quasi il 30% dello stock totale delle leggi. Però, penso che si debba andare avanti a semplificare. 
E sicuramente c’è tanto altro da fare, sicuramente siamo al lavoro per farlo. Però, io penso che rispetto all’Italia che raccontate poi il giudizio vada chiesto ai cittadini. E penso che i cittadini vedano un cambio di passo, che vedano un cambio di passo con una linea più chiara, e che vedano un cambio di passo anche rispetto al variegato mondo dell’opposizione, che – per tornare al fantasma dell’on. Magi - quando è al governo fa delle riforme e poi quando è all’opposizione fa i referendum perché le vuole abolire. Penso che gli italiani almeno vedano che noi abbiamo una linea chiara di politica economica.
 
Ulteriori iniziative, in raccordo con le regioni, volte a incrementare l'efficienza del sistema sanitario, con particolare riferimento all'abbattimento delle liste d'attesa
Presidente Meloni: Grazie collega Romano. Questo Governo sta lavorando fin dal suo insediamento per rendere il sistema sanitario nazionale più moderno ed efficiente, dare risposte sempre più adeguate e tempestive ai cittadini e riconoscere ai professionisti della salute anche ciò che meritano. 
Come stiamo cercando di raggiungere questi obiettivi? Chiaramente gli stanziamenti sono importanti, voi ricordavate che questo Governo ha destinato alla sanità stanziamenti record, che porteranno nel 2027 il Fondo sanitario nazionale a 141 miliardi. Ricordavate anche le risorse specifiche destinate alle Regioni per abbattere le liste d’attesa, la detassazione delle prestazioni aggiuntive di medici e infermieri che servono a ridurre i tempi e gli incentivi economici per chi lavora in pronto soccorso, senza dimenticare la fermezza per difendere dalle aggressioni chi opera nelle strutture sanitarie.
Purtroppo, però, non basta ancora non basta, non basta mettere più soldi per risolvere i problemi se poi quelle risorse non vengono spese al meglio, è anche fondamentale migliorare l’organizzazione e la gestione complessiva, e per farlo questo Governo ha costruito strumenti concreti. 
La prima cosa che abbiamo fatto è stato attivare una piattaforma nazionale di monitoraggio delle liste d’attesa. Una risposta se vogliamo banale, che però non era mai stata data prima. Il paradosso è che fino a questa iniziativa del nostro governo, nessuno poteva dire quale fosse realmente lo stato delle liste d’attesa sul territorio nazionale. E ovviamente questo rendeva più difficile capire dove e come intervenire con precisione. 
Abbiamo messo un limite all’intramoenia, abbiamo previsto l’apertura degli ambulatori in orari serali, il sabato e la domenica, e ci siamo occupati di ampliare l’offerta, integrando nel CUP unico regionale sia le prestazioni erogate dal pubblico sia le prestazioni erogate dal privato accreditato.
La piattaforma nazionale è operativa, e ci dice che nelle Regioni dove ci sono questi strumenti aumentano il numero di visite ed esami per i cittadini e calano i tempi d’attesa. 
Significa che le risorse e gli strumenti ci sono ma che è importante applicare le norme. 
Voi sapete che La competenza in materia di sanità in base al titolo V della Costituzione è delle Regioni, ma il Governo è anche disponibile ad attivare i poteri sostituivi nei casi in cui le regioni dovessero incontrare delle difficoltà. Il decreto per attivare i poteri sostitutivi è pronto da tempo, ma non si è ancora raggiunta l’intesa ma sono ottimista che ce la faremo nei prossimi giorni.
Si è detto tra l’altro che il Governo gioca a scaricare la responsabilità, tutt’altro, quello che il Governo cerca di fare pur non avendo una competenza in materia di organizzazione della sanità, è cercare di dare una mano perché qui serve il massimo dell’impegno da parte di tutti, Stato e regioni. Guardando al grande, vero obiettivo: garantire ai cittadini una sanità efficiente e veloce. Si può fare, come racconta la storia di molte regioni, e quello che vogliamo fare noi è dare una mano, ma anche richiamare alla responsabilità quando è necessario farlo, perché sia la storia di tutte le regioni, senza distinzioni. 
 
Intendimenti del Governo in merito al piano di riarmo europeo, con particolare riferimento all'esigenza di non proseguire nel sostegno a tale piano e di destinare le relative risorse alla coesione economica e sociale (Conte - M5S);
Presidente Meloni: Guardi on. Conte, devo dire che sono molto affascinata da questa sua recentissima e travolgente passione antimilitarista, che però nessuno aveva avuto modo di apprezzare quando lei era Presidente del Consiglio dei Ministri. 
Non la ricordo con la stessa linea quando, da premier, ha sottoscritto, in pieno Covid e con un fondo sanitario nazionale che al tempo aveva 18 miliardi di euro meno di quanti ce ne siano oggi, un aumento delle spese militari che al tempo valeva circa 15 miliardi di euro. Non era evidente questa sua posizione quando, tra il 2019 e il 2022, sotto i suoi governi, sono stati approvati 22 schemi di decreto ministeriale relativi a programmi d'arma, per un valore complessivo iniziale che andava da 9 a 10 miliardi. E non è dato di sapere come si declinassero queste posizioni che oggi ci presenta, quando avete creato un fondo da 12,5 miliardi per ammodernare la difesa, che poi avete votato per portare fino a 25 miliardi di euro. Forse non si parlava della stessa persona che oggi fa le battaglie che sta facendo, sarà stato uno dei tanti altri Giuseppi che abbiamo visto in questi anni. 
Detto questo, rispondo volentieri nel merito, ribadendo quello che penso e che ho detto in quest’aula. E cioè che la libertà, la sovranità, la difesa degli interessi nazionali ha un costo. Se fai pagare a qualcun altro la tua difesa e la tua sicurezza, devi anche sapere che non sarai tu a decidere del tuo destino. E significa che noi dobbiamo sicuramente lavorare per rafforzare la nostra sicurezza, ma non perché, come ho sentito dire fuori da quest’Aula – curiosamente non oggi -, dobbiamo fare un “favore” agli Stati Uniti, banalmente, perché lo dobbiamo fare per noi stessi. 
Oggi l'Italia e l'Europa non sono autosufficienti sotto l’aspetto della sicurezza. E io, che a differenza di altri non cambio idea in base a dove gira il vento, ho sempre creduto che lo dovessero essere, per costruire un pilastro europeo dell'Alleanza Atlantica capace di interloquire da pari con la colonna americana. 
La differenza tra me e voi è che io sono presidente di un partito politico che all’opposizione aveva il coraggio di scrivere che le spese sulla difesa andavano aumentate. Non sono un Presidente del Consiglio che ha una linea quando sta al Governo e una linea completamente e diametralmente opposta quando sta all’opposizione. È una grande differenza. E guardatevi. 
E francamente non vi seguo quando dite che le spese per la difesa e la sicurezza sono risorse sprecate, quando dite che gli investimenti per la competitività e le filiere sono investimenti alternativi a spese di difesa e sicurezza. Non vi seguo. Non vi seguo perché non è vero e perché è noto a tutti che investire anche in questi ambiti genera effetti espansivi sull’economia, soprattutto per una Nazione come l’Italia che conta su una realtà industriale dall’altissimo valore aggiunto, come si sa. E non vi seguo anche perché, francamente, non accetto grandi lezioni da chi oggi ci dice che si dovrebbe investire di più sulla competitività e le filiere, ma non mi pare che sia su questo che sono stati messi centinaia di miliardi di euro bruciati nel precedente governo
E quindi, “grazie ma no grazie”. 
Penso che gli italiani siano molto più intelligenti di quanto a volte si ritiene, e penso che sappiano riconoscere perfettamente chi si muove per tornaconto e chi per convinzione, chi mente perché è comodo farlo e chi non mente anche quando può essere scomodo farlo. E quindi quello che noi faremo è continuare a manterremo gli impegni, non solo gli impegni nostri, anche gli impegni vostri, perché siete stati voi a mettere la firma sull’aumento delle spese della difesa per portarle al 2% del PIL.
E alla fine gli italiani a giudicare tra le due proposte.
 
Iniziative in relazione alla grave situazione del Servizio sanitario nazionale e alla necessità di garantire il diritto alla salute a tutti i cittadini (Schlein - PD-IDP)
Presidente Meloni: Collega Schlein, penso che sia sempre un po' complesso confrontarsi con qualcuno che, diciamo così, per fare propaganda è costretto a mentire. Però, in fondo, è anche, per certi versi, una buona notizia, vi rispondo volentieri con alcuni numeri e con alcuni fatti che dal mio punto di vista sono abbastanza espliciti. 
Torno a dire che il Fondo sanitario nazionale è stato portato a 136 miliardi e 500 milioni nel 2025, che questo è il livello più alto di sempre. Quando noi ci siamo insediati nel 2022 quel Fondo era di 126 miliardi, erano 10 miliardi in meno di adesso. E il PD, quando è stato al Governo, non si è mai sognato di fare aumenti come quello che abbiamo fatto noi in questi due anni.
E quindi l’argomento di riserva è che la spesa sanitaria non va considerata in termini assoluti, ma va considerata in rapporto al PIL. Io continuo a ritenere che non ci sia alcun nesso logico tra la crescita economica e la qualità del sistema sanitario. Non è che, se l’economia va meglio e quelle risorse incidono in modo diverso in rapporto alla ricchezza, cambia lo stato del sistema sanitario.  
Dopodiché, ho sentito dire molte altre cose che francamente io non condivido. Ho sentito dire che il Governo favorisce il privato, vuole una sanità a misura di portafoglio. Ora, io chiedo anche di parlare di cose serie e citare i provvedimenti con i quali staremmo facendo queste cose, perché mi risulta che, per esempio, collega Schlein, siamo stati noi a fermare il fenomeno dei “medici a gettone”. Fenomeno odioso che è sì, una privatizzazione della sanità, con medici dipendenti degli ospedali che guadagnavano molto di meno di quelli che venivano - guarda caso - dalle cooperative. Lo abbiamo fermato noi questo sistema. Così come ci siamo occupati di mettere noi un limite all’intramoenia, perché c’era questo fenomeno pazzesco di medici del Sistema Sanitario Nazionale che in un giorno, nell’ospedale pubblico, facevano 9 – e dico 9 – visite o prestazioni e poi ne facevano 90 nello stesso ospedale, nello stesso giorno, ma in regime di libera professione. Siamo intervenuti noi per affrontarlo. 
Per il personale sanitario abbiamo garantito le risorse per i rinnovi contrattuali, abbiamo aumentato le indennità di chi lavora in pronto soccorso, abbiamo pagato di più le borse di studio per chi si specializza in medicina d’urgenza. Abbiamo previsto norme severe per chi aggredisce i nostri medici e infermieri. 
Per le liste d’attesa, oltre alle risorse che sono nel decreto a cui lei faceva riferimento, abbiamo stanziato altri 870 milioni di euro in 2 anni per aiutare le Regioni ad abbattere le liste d’attesa. Abbiamo previsto l’apertura degli ambulatori in orari serali, il sabato e la domenica, abbiamo ampliato l’offerta. E dove questi strumenti sono attivi i dati dicono che le cose vanno meglio. Ci stiamo continuando a lavorare. 
E aggiungo: sono entrati grazie a noi in vigore i nuovi LEA. I cittadini potranno accedere a nuove prestazioni a carico del Servizio Sanitario Nazionale, che in alcuni casi aspettavano da 20 anni. 
Ora, sono tutte cose che ha fatto questo Governo, basta? No, non basta. Sicuramente non basta.
Un’altra cosa che si può fare e che il Governo intende fare la propongo anche al contributo di quest’Aula, perché in Italia quali sono le priorità, qual è la situazione e come si deve operare sulla sanità è deciso dal Piano Sanitario Nazionale. Lei sa, on. Schlein, quando è l’ultima volta che in Italia è stato scritto un Piano Sanitario Nazionale? Era il 2011, era un governo di centrodestra. Siete stati al Governo dieci anni non avete mai scritto e messo in campo un Piano Sanitario Nazionale e oggi che siete all’opposizione ci venite a spiegare quanto sia importante la sanità? Signori miei, temo che la gente capisca il gioco che si sta portando avanti. Ma noi vogliamo scrivere il nuovo Piano Sanitario Nazionale e speriamo che su questo almeno ci vogliate dare una mano, invece di preferire di stare lì a fare le macumbe perché le cose vadano male e magari potete risalire nei sondaggi. 
 
",2025-05-14,https://www.governo.it/it/articolo/question-time-il-presidente-meloni-alla-camera-dei-deputati/28676
"Vertice Intergovernativo Italia-Grecia, le dichiarazioni del Presidente Meloni","Buongiorno a tutti, e grazie di essere qui. 
Sono molto contenta di aver avuto l’occasione di accogliere a Roma il Primo Ministro Mītsotakīs e i suoi Ministri per il secondo Vertice Intergovernativo tra Italia e Grecia. Sono trascorsi ben otto anni dalla celebrazione dell’ultimo Vertice Intergovernativo, quindi dall’ultima volta che i nostri Governi si sono incontrati in questo formato, e credo che siamo d’accordo nel dire che il primo impegno che abbiamo preso è quello di non far passare altri otto anni per la celebrazione del prossimo Vertice, Kyriakos, ma i lavori di oggi sono stati molto importanti per fare il punto sui nostri rapporti bilaterali e sui molti ambiti di cooperazione tra le nostre Nazioni. Come anche la firma di queste numerose intese dimostra. Abbiamo adottato una Dichiarazione congiunta che riflette il grande lavoro che facciamo insieme, che traccia un programma di lavoro per continuare a lavorare su obiettivi e priorità condivise.
Elevare ancora di più il livello della nostra cooperazione. I rapporti tra Italia e Grecia, inutile dirlo sono ottimi, come è naturale che sia, tra due Nazioni senza le quali l’idea stessa di Occidente che conosciamo non esisterebbe, che condividono la stessa proiezione geostrategica nel Mediterraneo, l’appartenenza all’Unione europea, l’appartenenza  all’Alleanza Atlantica. Tra l'altro, come ricordavamo io ed il Primo Ministro Mītsotakīs siamo anche “compagni di banco” in Consiglio europeo e questo ci porta diciamo a una quotidianità di relazioni, ma siamo compagni di banco per una ragione, perchè saremo uno dopo l’altro Presidenti di turno dell’Unione europea, del Consiglio europeo, quindi diciamo ci sarà un anno di Presidenza Italo-Greca, e sarà un altro ambito molto importante di questa nostra cooperazione, dopodiché siamo insieme protagonisti di diversi formati. Il MED9, il MED5, il “Vertice Nord-Sud, al quale io e Kyriakos abbiamo partecipato nello scorso mese di dicembre. Un formato totalmente nuovo che però racconta anche come l’Europa pian piano stia cambiando, qualche anno fa sarebbe stato difficile immaginare che Paesi storicamente considerati “frugali”, Paesi che storicamente hanno torto, definiti così poco seri, diciamo un po' “allegri” che invece si incontrassero e parlassero delle grandi questioni che riguardano la sicurezza, la difesa, che riguardano la proiezione, che riguardano la strategia.
Con il Primo Ministro Mītsotakīs abbiamo grande sintonia su molti temi: difesa, sicurezza, contrasto all’immigrazione illegale di massa. Chiaramente siamo tra le Nazioni, come si sa, più esposte ai flussi di migranti irregolari. Sulle nostre spalle cade il fardello di essere appunto le principali Nazioni di arrivo e con Kyriakos abbiamo lavorato molto bene in questi anni e intendiamo continuare a lavorare ancora bene per consolidare un cambio di approccio che nell’Unione europea si sta manifestando nei confronti del governo dei flussi migratori. Qualche anno fa, voi sapete, il dibattito era tutto concentrato sulla redistribuzione interna dell’immigrazione irregolare e insieme siamo riusciti a spostare l’attenzione verso la difesa dei confini esterni e verso la dimensione esterna del problema, esattamente come siamo riusciti a concentrare l’attenzione sulla lotta ai trafficanti, sul rafforzamento dei rimpatri, sulla cooperazione con i Paesi d’origine e di transito, esattamente come siamo d’accordo sull’idea che per affrontare una materia che è estremamente complessa servano anche soluzioni innovative, intendiamo continuare a lavorare in questa direzione, anche nel contesto degli incontri informali che l’Italia insieme ai Paesi Bassi e la Danimarca, organizza a margine dei Consigli Europei, che vede ovviamente anche la partecipazione della Grecia.
Con Kyriakos abbiamo condiviso l’impegno che l’Italia e la Grecia da sempre non fanno mancare per la pace. Questo vale prima di tutto per l’Ucraina, al fianco della quale entrambi siamo stati fin dall’inizio e saremo fino alla fine, l’Italia ribadisce il sostegno agli sforzi per una pace giusta e duratura che non può prescindere da garanzie di sicurezza efficaci per Kiev. Attendiamo una chiara risposta russa alla richiesta di un cessate il fuoco immediato e incondizionato alla quale l’Ucraina ha immediatamente aderito, così come l’Ucraina ha accettato subito di incontrare Putin a Istanbul giovedì, chiarendo in pochi minuti rispetto a una certa propaganda, quali tra le parti coinvolte nel conflitto sia certamente a favore della pace e quale invece sia ancora una volta responsabile della guerra.
Aspettiamo di vedere quale sarà la risposta russa. Lo stesso vale per il Medio Oriente, dove continuiamo a lavorare per la fine delle ostilità e l’accesso degli aiuti umanitari a Gaza. Appoggiamo il lavoro che i Paesi Arabi stanno portando avanti per tracciare un quadro regionale di pace e sicurezza che, a nostro avviso, deve includere anche la prospettiva dei due Stati. 
In questo quadro credo che sia molto importante anche la missione nella Regione che sta per compiere il Presidente Trump. Penso che dagli Stati Uniti possa arrivare un impulso decisivo, allo stesso modo sosteniamo con forza i negoziati in atto tra Iran e Stati Uniti, di cui come sapete l’Italia ha anche ospitato una tornata negoziale.
Italia e la Grecia condividono anche il percorso di adesione dei Balcani occidentali all’Europa. Impegno comune che torneremo a ribadire nei prossimi giorni, in occasione del Vertice della Comunità politica europea in programma a Tirana.
Caro Kyriakos, oggi le nostre Nazioni consolidano i loro rapporti e stringono nuove alleanze. Lo facciamo nel solco della nostra storica amicizia, che affonda le sue radici nei millenni ma sa guardare al futuro e alle sfide epocali del nostro tempo.
Penso al tema delle interconnessioni. Abbiamo un vantaggio straordinario che arriva dalla nostra collocazione geografica nel Mediterraneo, tornato centrale nelle dinamiche globali come via più breve tra Atlantico e Indopacifico. Italia e Grecia continueranno a lavorare insieme su alcuni progetti strategici - come i cavi in fibra ottica BlueMed e GreenMed – e si impegnano a lanciarne di nuovi. Mi riferisco in particolar modo all’accordo da circa 2 miliardi di euro, che è stato appena sottoscritto da TERNA e dal Gestore della rete di trasmissione elettrica greco, per raddoppiare l’interconnessione elettrica tra le nostre Nazioni. 
Oggi ci impegniamo a rafforzare la nostra cooperazione economica. L’Italia è il primo partner commerciale della Grecia, sono numerose le aziende italiane che hanno un ruolo di primo piano in settori decisivi, dall’energia fino all’industria della difesa. Che è sicuramente uno degli ambiti che possiamo ancora rafforzare molto. Ma penso anche al settore dei trasporti, su cui le nostre imprese hanno un ruolo cruciale. In questo senso, penso sia molto importante l’accordo tra Ferrovie dello Stato e il Ministero dei Trasporti greco, che rilancia un’importante collaborazione strategica. Teniamo a fare la nostra parte, teniamo a farla nel migliore dei modi, e penso che sia questo un bel messaggio che possiamo dare nella cooperazione tra i nostri sistemi. Ci impegniamo, con le numerose intese firmate oggi, anche a dare nuova linfa ai nostri rapporti in materia di sicurezza e contrasto alla droga, difesa, spazio e dominio cyber, agricoltura, protezione civile, una materia sulla quale ci siamo spesso trovati, ecco, in difficoltà simili siamo forse in uno degli ambiti di collaborazione su cui c’è una delle convergenze maggiori tra di noi, ma anche sport, insomma sono davvero moltissime  le materie sulle quali la nostra cooperazione è solida, sulle quali intendiamo rafforzare la nostra cooperazione.
E’ un lavoro a 360° del quale possiamo ritenerci molto soddisfatti. E che discende da un approccio comune che i greci sanno sintetizzare molto bene in una parola straordinaria che Kyriakos credo mi abbia già sentito ricordare, che è “Meraki”, una parola che non c’è nel vocabolario italiano e che significa “fare qualcosa con tutto se stesso”, mettere tutta la tua propria passione, tutta la propria anima nel fare qualcosa, ecco,  è un approccio che, in un momento complesso come quello che stiamo vivendo, può essere la chiave anche per sapere intravedere nelle crisi nuove opportunità. 
Grazie mille Kyriakos, grazie per questa visita, ma soprattutto grazie per tutto il lavoro che faremo di qui in avanti. 
 
",2025-05-12,https://www.governo.it/it/articolo/vertice-intergovernativo-italia-grecia-dichiarazioni-del-presidente-meloni/28410
Il Presidente Meloni al Senato per il Question Time,"INTERROGAZIONE SUGLI STANZIAMENTI DI BILANCIO DESTINATI ALLE SPESE PER LA DIFESA
Presidente Meloni: Buongiorno a tutti. Grazie Senatore Calenda. 
Come ho avuto modo di dire in tante occasioni, l’Italia e l’Europa devono rafforzare le proprie capacità difensive per poter far fronte alle sfide geopolitiche in atto, per poter rispondere alle responsabilità a cui sono chiamate anche in ambito NATO. Lo ribadisco anche in questa sede, con la coerenza di chi, da Patriota, ha sempre sostenuto un principio semplice, cioè che la libertà ha un prezzo, che, se fai pagare a qualcun altro la tua sicurezza, devi sapere che non sarai tu a decidere pienamente del tuo destino. E questo ha ricadute che vanno molto oltre la questione della sicurezza, che coinvolgono anche le materie economiche, che coinvolgono le materie commerciali. In poche parole, la possibilità stessa di difendere appieno i propri interessi nazionali. 
Questa convinzione mi ha spinto e ci ha spinto a credere sempre nella necessità di costruire un solido pilastro europeo dell’Alleanza Atlantica, da affiancare a quello nordamericano, in un’ottica di complementarità strategica capace di incentivare anche la formazione di una solida base industriale europea. Così come – lei citava la Polonia, confine est dell’Alleanza – devo anche dire che, pur rimanendo al fianco dei nostri alleati orientali, io penso che sia arrivato il momento in cui la NATO prenda in maggiore considerazione il fianco Sud dell’Alleanza, particolarmente importante, soprattutto in un tempo di minacce ibride.
Voi sapete anche, però, perché l’ho già detto in quest’Aula, che dal punto di vista di questo Governo rafforzare la propria difesa non vuol dire semplicemente occuparsi di potenziare gli armamenti, cosa che pure ovviamente è fondamentale. Significa di più: significa difesa dei confini, lotta al terrorismo; controllo del cyberspazio; significa presidio del dominio sottomarino e delle infrastrutture critiche; significa protezione delle catene del valore, attenzione al dominio spaziale.
Come sapete, nel 2014, al Vertice NATO di Washington, gli Stati membri dell’Alleanza Atlantica si sono impegnati a raggiungere in 10 anni spese per la difesa pari al 2% del PIL. Da allora, tutti i governi hanno confermato questo impegno, senza eccezioni di colore politico. L’Italia finalmente raggiungerà questo target nel corso del 2025, perché c’è un governo che sa che mantenere gli impegni presi è fondamentale per farsi rispettare. Lo faremo e lo facciamo sia rilanciando la traiettoria di potenziamento delle nostre capacità di difesa, sia inserendo nel computo delle spese rilevanti quelle voci che sono in linea coi parametri dell’Alleanza Atlantica che altre Nazioni già considerano. Spese che rientrano nell’approccio allargato multidimensionale della difesa, che è proprio sia del Concetto strategico NATO, sia del Libro Bianco UE, sia e del Piano Readiness 2030.
Quindi è un percorso coerente con gli impegni internazionali dell’Italia, ma anche con la posizione che l’attuale maggioranza di governo ha consacrato nel programma con il quale si è presentata agli italiani. Perché senza difesa non c’è sicurezza e senza sicurezza non c’è libertà.
INTERROGAZIONE SULLE MISURE PER RENDERE PIÙ EFFICACI LE FATTISPECIE DI REATO CORRELATE ALLA VIOLENZA DI GENERE
Presidente Meloni: Senatrice Unterberger, grazie per questo quesito, che mi consente di tornare su un tema molto caro al governo, e cioè la lotta alla violenza contro le donne.
Il Governo sta portando avanti un’azione di sistema per contrastare questo fenomeno, e anche per tutelare le vittime. Abbiamo aumentato i fondi per i centri e le case rifugio, abbiamo reso strutturale il sostegno economico per le vittime, abbiamo agevolato il loro reinserimento professionale. Stiamo lavorando sulla diffusione del 1522 - il numero anti-violenza e anti-stalking della Presidenza del Consiglio al quale ci si può rivolgere per chiedere aiuto e assistenza immediati, sulla formazione di chi lavora sul campo, sulla sensibilizzazione nelle scuole, sulla protezione dei minori online. In sede UE ci siamo battuti perché la direttiva europea anti-violenza potesse essere ancor più incisiva, e con lo stesso impegno parteciperemo anche ai lavori per la sua attuazione. 
E poi, abbiamo promosso leggi importanti, per potenziare un impianto normativo che in ogni caso, lo voglio sottolineare, si distingueva già per la sua solidità. 
La prima delle leggi che abbiamo promosso, che è una legge già operativa, rafforza le misure di prevenzione e protezione e le rende più tempestive. La seconda, che è ora all’esame del Parlamento, introduce nell’ordinamento il delitto di femminicidio come reato autonomo. E non lo abbiamo fatto, ovviamente, perché riteniamo che uccidere un uomo sia meno grave che uccidere una donna, come pure ho, a volte, sentito dire. Lo facciamo per riconoscere che nella violenza contro le donne c’è una specificità, e cioè che troppe donne muoiono semplicemente perché sono donne e non per altre ragioni. Allora, la vera novità del testo è la tipizzazione del femminicidio. Il riconoscimento di questa forma di violenza come atto – cito – “di discriminazione o di odio verso la persona offesa in quanto donna”.
Pensiamo che riconoscere questo assunto possa portare a un nuovo modo di prevenire e contrastare il femminicidio, possa contribuire a un cambiamento culturale che risponde anche alle preoccupazioni che vengono segnalate da voi.
Le nuove norme, tra l’altro, ricordo, prevedono anche la specializzazione degli operatori a tutti i livelli, prevedono i cosiddetti “reati spia”, che sono segnali apparentemente minori ma spesso preludono a comportamenti, a condotte molto più gravi.
Chiaramente, il Parlamento, partendo da questo testo, potrà apportare le modifiche che reputerà opportune per renderlo ancor più efficace, e francamente senatrice, credo che quella sia la sede nella quale presentare la sua proposta che – come ricordava – è stata sottoscritta da numerosi senatori ed eventualmente ampliare lo spettro del reato. Personalmente ritengo che quelli che si configurano come, diciamo così, reati di opinione abbiano sempre un confine un po’ labile, però posso dirle tranquillamente che troverà la maggioranza disponibile a discutere nel merito della proposta, con quello spirito unitario che ci ha consentito finora di fare molti passi in avanti e dotare l’Italia di quella che è assolutamente una normativa all’avanguardia. 
INTERROGAZIONE SULLE RIFORME PRIORITARIE NEL PROGRAMMA DI GOVERNO
Presidente Meloni: Guardi, francamente - a parte quella sulle preferenze - mi è sfuggita la domanda. Comunque, molto velocemente, Senatore Renzi, sui dossier strategici c'è da dire che abbiamo ereditato delle situazioncine un tantino compromesse che cerchiamo di sistemare una ad una. 
Sul premierato, sta andando avanti, è una legge che io continuo a considerare ""la madre di tutte le riforme"" e, non dipende da me... perché dipende dal Parlamento ma sicuramente la maggioranza è intenzionata a procedere spedita su questa riforma. Esattamente come è intenzionata a procedere spedita sulla riforma della giustizia. Sulle preferenze le confermo di essere favorevole all'introduzione delle preferenze nella legge elettorale e per quello che riguarda il caso di dimissioni in caso di sconfitta al referendum, Senatore Renzi, guardi lo farei anche volentieri ma non farei mai niente che abbia già fatto lei.
INTERROGAZIONE SUL PROFILO DI POLITICA INTERNAZIONALE DEL GOVERNO ITALIANO
Presidente Meloni: Senatrice Biancofiore, non è facile per me riassumere in tre minuti quello che è stato fatto in questi due anni  a livello di politica estera, posso dire che la politica estera italiana ha avuto dal mio punto di vista in questi anni un’identità chiara e un protagonismo che ha  smentito chi aveva preconizzato una sorta di isolamento italiano con l’avvento del Governo di centro destra.
Sono soddisfatta del presidenza del G7, sono soddisfatta del messaggio che abbiamo cercato di mandare di un G7 che non vuole essere una fortezza chiusa ma un’offerta di valori aperta . Sono soddisfatta del tentativo che continuiamo a mandare avanti di tenere uniti Europa e Stati Uniti, perché solo insieme potremo garantire che l’Occidente sia all’altezza delle sfide del nostro tempo. 
Siamo, come lei correttamente ricordava, e continueremo a essere sempre stati al fianco dell’Ucraina e oggi sosteniamo gli sforzi dell’Amministrazione americana per una pace giusta e duratura, che non può prescindere da garanzie di sicurezza efficaci per la Nazione aggredita. Rinnoviamo l’urgenza di un cessate il fuoco immediato e incondizionato, e l’auspicio che la Russia voglia dimostrare concretamente la volontà di costruire la pace, perché l’Ucraina lo ha già fatto. 
In Medio Oriente continuiamo a lavorare per la fine permanente delle ostilità e siamo attenti e appoggiamo il lavoro che i Paesi Arabi stanno portando avanti, credo che i Paesi Arabi siano la chiave di volta per una soluzione permanente del conflitto, c’è un piano di ricostruzione che hanno portato avanti, dal mio punto di vista, credibile a Gaza e per tracciare un quadro regionale di pace e sicurezza. Quadro che, lo ribadisco, a nostro avviso, deve includere anche la prospettiva dei due Stati.
Contribuiamo, ma questo non per scelta del Governo, è una lunga tradizione italiana,  al mantenimento della pace in numerosi scenari di crisi, lo dico per ringraziare i tanti uomini e le tante donne che ancora oggi sono impegnati in molti teatri.
In Europa abbiamo recuperato una centralità, come dimostrato dalla scelta di un Vicepresidente con deleghe molto importanti della Commissione europea, ma anche dal cambio di passo su alcune materie come ad   esempio l’immigrazione , però io credo che il nostro ruolo principale debba essere quello di contribuire alla definizione di una rinnovata centralità del Mediterraneo, sostenendo la vocazione geostrategica dell’Italia come hub energetico e snodo di interconnessioni. Riguarda ovviamente il rapporto con l’Africa, non torno sul Piano Mattei ma riguarda anche diversi altri quadranti. Penso infatti che il concetto di “Mediterraneo allargato” debba oggi lasciare il passo a un concetto più ampio, che è quello di “Mediterraneo Globale” cioè il Mediterraneo come via più breve tra i due grandi spazi marittimi del globo, l’Atlantico e l’Indopacifico. 
In quest’ottica abbiamo anche instaurato relazioni privilegiate con i Paesi del Golfo e cito anche l’India, in un giorno particolare in cui il Governo sta seguendo le nuove tensioni tra India e Pakistan, anche in contatto con i nostri alleati, so che qualcuno ha chiesto che il Governo possa riferire in Aula e chiaramente siamo pronti a farlo. 
Abbiamo rilanciato su nuove basi il nostro rapporto con la Cina, e nei prossimi mesi intendo cercare lo spazio per una ampia missione molto ampia nell’Indopacifico. 
Parallelamente, stiamo rinnovando la nostra relazione con l’America Latina, a cui siamo profondamente legati anche grazie a una straordinaria presenza di comunità italiane che sono la nostra migliore e più ampia rete diplomatica. 
Penso, insomma, che abbiamo affermato e stiamo affermando l’interesse nazionale, ragionando in grande, perché siamo consapevoli della Nazione che rappresentiamo. Abbiamo agito con rispetto, e così rafforzato molti legami e aperto molte porte per il nostro sistema produttivo, perché penso che se l’Italia torna centrale non sia un successo del Governo, ma di tutto il Sistema Italia, che sa affermarsi soprattutto quando riesce a fare in modo che tutti remino nella stessa direzione. Grazie
INTERROGAZIONE SU ACCORDI CON GLI STATI UNITI PER L'ACQUISTO DI GAS E GLI INVESTIMENTI DELLE AZIENDE ITALIANE
Presidente Meloni: Senatore De Cristoforo, voi avete scritto nell’interrogazione e lei ha detto in quest’Aula che il Governo italiano avrebbe garantito a quello americano 40 miliardi di euro dei cittadini italiani. Mi dispiace, ma io temo che questo sia un calcolo totalmente inventato e fatico anche ricostruire a le voci che vi hanno portato a questo calcolo. 
Devo dedurre, per esempio, che in questo bizzarro conto voi abbiate considerato l’impegno preso in ambito NATO – come ricordavo - molti anni addietro del raggiungimento del 2% del PIL in spese di difesa. Solo che non è un impegno preso da questo governo, non è una promessa che ha fatto questo governo. Al netto del fatto che io sono convinta che garantire la sicurezza dell’Italia e dell’Europa non sia un “favore” che si fa agli americani, ma semmai un favore che facciamo a noi stessi. Ma questo è un altro tema.
Riguardo i 10 miliardi di investimenti delle aziende italiane negli Stati Uniti, previsti per i prossimi anni, non sono una mia promessa. Io mi sono limitata, prima di partire per gli USA, a fare una ricognizione degli investimenti che erano già programmati, e ho utilizzato questo dato banalmente per ricordare quanto le nostre economie siano interconnesse, esattamente per arrivare all’obiettivo del quale lei discuteva e cioè di trovare una soluzione ed evitare una guerra commerciale. Quindi mi sono limitata a segnalare che c’è un lavoro che da sempre si fa di investimenti statunitensi in Italia e di investimenti italiani negli Stati Uniti. E sì, ci siamo entrambi impegnati a rafforzare quegli investimenti reciproci, perché avrà letto anche che nella dichiarazione congiunta con il Presidente Trump si fa, per esempio, riferimento alla Zona economica speciale. Dovrebbe esserne soddisfatto, cioè l’attenzione ad attrarre investimenti particolarmente nel Mezzogiorno d’Italia.
Infine, riguardo all’energia, nell’ambito della mia visita a Washington Italia e Stati Uniti hanno sottoscritto una dichiarazione che dice che vogliamo rafforzare la cooperazione in campo energetico. Chiaramente a noi serve anche per proseguire in quel cammino di diversificazione delle forniture che è stato avviato dall’Italia all’indomani – come sapete - della guerra di invasione russa in Ucraina.
Grazie a questa scelta, oggi noi siamo la Nazione con il più variegato mix di fonti di approvvigionamento esterno. Gli Stati Uniti sono già il secondo mercato di origine del GNL importato in Italia, con oltre 5 miliardi di metri cubi importati nel 2024. Partiamo quindi da una collaborazione consolidata, che è iniziata con l’Amministrazione Biden e che quindi difficilmente può essere venduta come un favore che si sta cercando di fare a Donald Trump. Perché nelle cose bisogna anche essere coerenti. 
Io penso che sia importante per l’Italia mantenere un’ampia diversificazione delle forniture, ma non ci sono impegni in questo senso. Anche qui, noi dobbiamo valutare in base alle nostre necessità, dobbiamo valutare in base al nostro vantaggio, proseguendo però una strategia che non ha iniziato questo governo. 
Insomma, che avremmo “deciso di garantire 40 miliardi di euro dei cittadini al governo USA”, mi dispiace, è pura propaganda. Gli unici 40 miliardi che ricordo di investimenti sono quelli che gli Emirati Arabi Uniti si sono impegnati a portare in Italia. 
Perché questo Governo fa le sue scelte seguendo una sola bussola, Senatore, che è la difesa dell’interesse nazionale italiano. Del resto, abbiamo imparato dai governi che ci hanno preceduto quanto sia controproducente per la Nazione pensare che la politica estera significhi assecondare gli “alleati ideologici”. Non così noi, che facciamo valere i nostri interessi con tutti i partner, con lealtà ma senza subalternità. Ed è esattamente la ragione per la quale veniamo rispettati.
INTERROGAZIONE SUI RECENTI DATI MACROECONOMICI E GLI INDIRIZZI DI POLITICA ECONOMICA DEL GOVERNO
Presidente Meloni: Senatore Gasparri grazie,
la recente promozione di Standard & Poor, che ha alzato il rating dell’Italia, cosa che, ricordiamolo, non accadeva dal 2017, è, secondo me, l’ennesima riprova del lavoro di un governo che è stato in grado di ridare all’Italia la serietà, e conseguentemente l’attrattività, che merita. E penso che sia un’altra smentita per coloro che avevano preconizzato conseguenze catastrofiche per i nostri conti pubblici se il centrodestra fosse arrivato al governo perché i fatti e la storia di questi due anni e mezzo raccontano tutt’altro. 
L’Italia si presenta in modo credibile di fronte a un quadro economico e finanziario che è oggettivamente molto complesso. E’ una credibilità che non riconosco io, che riconoscono i mercati, che riconoscono gli investitori, che riconoscono i risparmiatori. Lo testimonia il ritrovato appeal dei titoli pubblici italiani, l’ottimo andamento della Borsa di Milano, che è andata ben oltre, per la prima volta, i livelli precrisi del 2008, nonostante le turbolenze delle ultime settimane. Lo dice lo spread, che piaceva tanto come elemento di valutazione, ad oggi è più che dimezzato rispetto a quando ci siamo insediati. E qui, guardate, parliamo di una cosa estremamente concreta, perché uno spread più basso significa miliardi di interessi sul debito pubblico risparmiati dallo Stato, con risorse che possono essere destinate ad altre esigenze, alla sanità, all’istruzione, al sostegno dei redditi più bassi. L’Ufficio parlamentare di bilancio ha calcolato che nel solo biennio 2025/26 questo risparmio dovrebbe ammontare a circa 10 miliardi e mezzo di euro.
È una credibilità che chiaramente abbiamo costruito con una politica seria sui conti pubblici, che hanno evidenziato un andamento migliore delle attese nonostante l’eredità che avevamo raccolto e che ha permesso all'Italia di tornare in avanzo primario già nel 2024. Siamo l’unica Nazione del G7, dopo il Covid, ad esserci riuscita.
La legge di bilancio 2025 va nella stessa direzione che abbiamo seguito sin dall’inizio. Attenzione ai conti pubblici, senza rinunciare a destinare risorse record alla sanità e a sostenere lavoratori, le famiglie con redditi medio bassi e le imprese. Come abbiamo fatto con numerosi provvedimenti che ricordate: dal taglio del cuneo fino alla detassazione dei premi di produttività e dei fringe benefit, l’IRPEF premiale per le imprese che investono e assumono, la decontribuzione, la super deduzione del costo del lavoro. 
I dati del primo trimestre 2025 relativi all’occupazione, all’andamento dei salari e alla stima dell’andamento del PIL dell’Istat confermano l’efficacia della strategia che abbiamo messo in campo. 
Penso che il nostro impegno, ovviamente, debba continuare su questa linea, con degli obiettivi che devono essere sempre più ambiziosi. A sostegno delle famiglie, siamo partiti dai nuclei economicamente più fragili, abbiamo cercato di aiutarli a recuperare il potere d’acquisto perso. Penso che qui a sfida sia ampliare gradualmente la platea dei soggetti interessati, concentrarsi ora sul ceto medio. Esattamente come penso che dobbiamo continuare a lavorare a sostegno delle imprese, dove l'obiettivo più complesso e più ambizioso che ci poniamo è riuscire ad abbassare strutturalmente il costo dell’energia, che pesa chiaramente come un macigno sulla competitività delle nostre imprese. 
Siamo attualmente al lavoro su questi due obiettivi, ne conosciamo chiaramente le difficoltà. Però penso che una politica seria debba assumersi la responsabilità di affrontare le materie più complesse, se è necessario farlo. 
La ringrazio Senatore.
INTERROGAZIONE SUGLI IMPEGNI DI INVESTIMENTO NEGLI STATI UNITI RISPETTO ALLE PRIORITÀ ECONOMICHE E SOCIALI NAZIONALI
Presidente Meloni: Senatore Patuanelli, intanto noi non raccontiamo una Nazione nella quale tutto è perfetto, dove tutti lavorano… ci limitiamo a raccontare una Nazione nella quale le cose vanno meglio di quando governavate voi. Perché ne siamo soddisfatti, vuol dire che si poteva fare.
Detto questo, provo a rispondere per punti. 
Produzione industriale:
Immagino si sappia che la flessione della produzione industriale non è una dinamica italiana, lo ricordava in parte anche lei, ma è un problema che caratterizza le principali economie europee. E, al contrario, in un contesto di generale contrazione dell’attività produttiva, l’Italia per paradosso fa registrare una delle performance migliori: l’indice della produzione industriale italiana è scesa del 2,4% rispetto al periodo pre-Covid, a fronte del -3,4% della Francia e, addirittura, del -8,9% della Germania. 
La congiuntura negativa è legata in gran parte al settore dell’automotive, che è stato schiacciato dalle follie ideologiche di una transizione ecologica incompatibile con la sostenibilità dei nostri sistemi produttivi, che gli interroganti sostenevano, e che questo governo, invece ha contestato fin dall’inizio, lavorando in Europa per una sua revisione. 
Nonostante questo scenario, l’Italia ha esportato lo scorso anno beni per un valore di 623 miliardi di euro, con una diversificazione del sistema produttivo che ci colloca tra i primi nel G20. 
Dopodiché Transizione 5.0, guardi, noi abbiamo lavorato in queste settimane con la Commissione europea per renderla più semplice e accessibile per le imprese, e i primi risultati in termini di tiraggio si vedono. Non abbiamo però alcun problema a valutare, nelle prossime settimane, la curva reale di crescita ed eventualmente ridisegnarne l’impiego in armonia con la natura delle risorse. È un’opzione che il Governo ha già avanzato al tavolo con le categorie produttive, nell’ambito di quel lavoro di revisione del PNRR che intendiamo avviare con la Commission europea. E aggiungo, guardi, che io riconosco l’efficacia di Industria 4.0, una frase che non sentirò mai dire da voi, perché non è detto che chi ha lavorato prima di te deve aver per forza fallito il 100% di quello che ha fatto, sono io che in teoria per voi ho fallito il 100% di quello che ho fatto. Ma io, che sono una persona onesta, quando qualcosa ha funzionato lo riconosco. E quindi stiamo valutando se ci sono i margini con la Commissione europea di inserire entrambi i provvedimenti in questa revisione del PNRR.
Sulle spese per la difesa e la sicurezza, ho già risposto, nell’interrogazione chiedevate anche di sapere se L’Italia utilizzerà i Fondi di coesione e noi non intendiamo usarli, tanto per chiarirlo, è stata anzi l’Italia a impedire che una parte delle risorse dei Fondi di coesione venisse automaticamente spostata sul piano della difesa. Dopodiché stiamo, come ho detto, in un’ottica molto ampia di concetto che abbiamo e che è riconosciuto a 360 gradi sulla difesa, stiamo riconoscendo come spese della difesa, spese che i cittadini italiani pagano che sono spese per la difesa e la sicurezza. Mi sembra la cosa più naturale del mondo.
INTERROGAZIONE SULL'ANDAMENTO DELL'ECONOMIA E LA TUTELA DELL'OCCUPAZIONE IN ITALIA
Presidente Meloni: Crescita occupazionale, tutela del potere d’acquisto e aumento degli stipendi sono priorità che questa maggioranza e questo Governo hanno ben chiare sin dal suo insediamento. Priorità che consideriamo irrinunciabili, fondamentali sia dal punto di vista sociale che macroeconomico. Come mostrano i dati 2024, la ripresa del potere d’acquisto e dei consumi delle famiglie, che hanno beneficiato dell’aumento dell’occupazione e dei salari reali, è stata fondamentale per sostenere la domanda interna e la crescita del PIL nazionale, in un periodo di rallentamento dell’economia mondiale.
Alla luce dei risultati ottenuti, quindi, si tratta di priorità sulle quali noi intendiamo continuare a investire. Da quando siamo al Governo, sono aumentati di oltre un milione gli italiani che lavorano, speriamo diventino molti di più, ma sono comunque un buon risultato, la metà dei quali sono donne, abbiamo raggiunto il livello massimo di occupati di sempre, si tratta di lavoro stabile, aumentano i contratti a tempo indeterminato e diminuiscono i lavoratori precari. Da ottobre 2023, i salari, dopo 3 anni, hanno ripreso a crescere più dell’inflazione, consentendo una pur timida ripresa del potere d’acquisto. A questo va aggiunto l’impatto positivo di alcune misure che abbiamo introdotto. Come calcolato dall’Istat, la riforma dell’Irpef, insieme alle decontribuzioni previste per il 2024, ha comportato un miglioramento del reddito disponibile per circa 11,8 milioni di famiglie, per un ammontare medio annuo di 586 euro. Vogliamo proseguire su questa strada. Come abbiamo già fatto con la legge di bilancio 2025, la nostra volontà è fare, risorse permettendo, ogni anno qualche passo in più a sostegno dei redditi, dell’occupazione e del mondo delle imprese. 
Sicurezza sul lavoro, la ringrazio per aver citato questo tema perché anche questa è una priorità del Governo. Sono d’accordo sul fatto che sia dovere di ognuno di noi fare tutto ciò che in nostro potere per contrastare una piaga che non possiamo più tollerale. È il motivo per il quale abbiamo messo, già con diversi provvedimenti al centro della nostra azione questo tema. Lo abbiamo fatto con la “patente a crediti”, con l’assunzione di nuovo personale ispettivo, con le risorse per le imprese che investono in prevenzione. Come lei sa la scorsa settimana il Governo ha reperito insieme all’INAIL altri 650 milioni di euro, che si sommano ai 600 milioni già disponibili dei bandi INAIL per cofinanziare gli investimenti delle imprese in sicurezza. Si parla di oltre un miliardo e 200 milioni di euro. Domani incontreremo i sindacati, ci confronteremo con loro su come spendere al meglio queste risorse. Porteremo ovviamente anche le nostre proposte, come quella di potenziare il sistema di incentivi e disincentivi alle imprese in base alla loro condotta in materia di sicurezza, perché vogliamo premiare le imprese virtuose. Ma ovviamente li incontreremo anche per ascoltare quella che sono le proposte che arrivano dai sindacati, perché io penso che questa sia una di quelle materie che coinvolgono tutti e sulla quale bisogna riuscire a lavorare nel merito delle proposte senza aver alcun tipo di pregiudizio, e intendo comportarmi esattamente così.
INTERROGAZIONE SULLE INTESE TRA I GOVERNI ITALIANO E STATUNITENSE E LE CRITICITÀ NEL SETTORE DELL'ENERGIA E DEI PREZZI AL CONSUMO
Presidente Meloni: Anche qui, non mi è chiarissimo quale sia la domanda che mi viene formulata ma cerco di rispondere nel merito delle varie questioni. Arriviamo al tema del costo dell’energia, mi faccia fare un paio di passaggi però, Senatore Boccia, perché voi, diciamo, nella domanda dite un sacco di cose. Mi consenta di rispondere.
Intanto un passaggio lo voglio fare sulla questione della sanità e delle liste d’attesa perché qui devo fare io un appello alle Regioni. Noi ogni anno stanziamo delle risorse, non gestiamo quelle risorse per le liste di attesa, le gestiscono le Regioni ma la responsabilità, per quello che riguarda voi, è tutta del governo. Allora cosa ha fatto il governo? Ha fatto un decreto sulle liste di attesa e ha chiesto in questo decreto di poter fare alcune cose, visto la responsabilità, anche secondo voi, è sempre la nostra e potendo, eventualmente, intervenire con dei poteri sostitutivi quando non si riesce a governare le liste di attesa. Cerchiamo di dare una mano.
Le Regioni, dico trasversalmente in questo caso scusatemi, su questo non sono d’accordo ma almeno gli italiani sappiano che abbiamo queste difficoltà perché altrimenti noi siamo semplicemente quelli che devono stanziare i soldi e essere responsabili di quello che non funziona. C’è un problema in questa cosa che segnalo trasversalmente.
Dopo di che sul tema del GNL americano ho già risposto e quindi non ritengo di doverci tornare su, salvo ricordare una cosa. Noi abbiamo fatto un lavoro di diversificazione, stavo dicendo che non è neanche iniziato con noi. Siamo d’accordo sul fatto che l’Italia debba continuare a diversificare le proprie fonti di approvvigionamento perché questo garantisce maggiore sicurezza? Perfetto. Quelle forniture con cui noi abbiamo diversificato per liberarci dalla dipendenza russa, come si sa arrivano dal Nord Africa, arrivano dal Canada, dal Caucaso, arrivano anche dal GNL americano. Quindi, noi, banalmente continuiamo a portare una strategia che abbiamo condiviso benché fossimo all’opposizione perché noi qualcosa all’opposizione siamo riusciti a condividere nella nostra vita e che continuiamo a portare avanti. Altrimenti ditemi quale è la strategia, cioè mi state dicendo altrimenti che siccome negli Stati Uniti hanno vinto i repubblicani riprendiamo il gas dalla Russia, non vi sto seguendo.
Continuiamo in una strategia che riguarda il Nord Africa, che riguarda il Canada, che riguarda il Caucaso, che riguarda anche il GNL americano.
Sule tema dei prezzi dell’energia, torno un attimo Senatore Boccia sul testo dell’interrogazione perché nel testo, tra le altre cose, voi scrivete quali siano i motivi ostativi ad iniziare il percorso per arrivare al disaccoppiamento del prezzo del gas da quello dell’energia, ci si accusa, tra le altre cose, di non prendere una posizione chiara in merito. Questo però non è vero. 
Il disaccoppiamento del prezzo del gas da quello dell’energia elettrica è una questione che il Governo ha posto sin dal suo insediamento, voi sapete bene che la materia è di respiro europeo ma su questo, guardate, vogliamo fare una battaglia insieme? Maggioranza e opposizione in Europa sulla proposta italiana sul disaccoppiamento? Perché io sono totalmente d’accordo e quindi, una volta tanto, possiamo lavorare insieme, tutti quanti, l’Italia nel suo complesso, per arrivare a delle soluzioni che interessano i nostri cittadini. Mi dichiaro disponibile davanti all’Italia intera.
Dopodiché, chiaramente, in ambito nazionale, noi abbiamo modificato la disciplina del cosiddetto “electricity release”, che pone le basi per il disaccoppiamento della remunerazione di lungo termine dell’energia da fonti rinnovabili rispetto al prezzo di mercato.
Il recente decreto bollette, tanto vituperato, contiene anche interventi di carattere più strutturale sul versante della formazione del prezzo al dettaglio di energia elettrica e gas, in particolare a tutela dei clienti vulnerabili. E penso che sia importante quella norma, diciamo così, di civiltà sull’obbligo di trasparenza delle bollette, alla quale curiosamente nessuno, prima di noi, aveva pensato.
Dall’inizio di questo governo noi abbiamo complessivamente destinato oltre 60 miliardi euro - chiudo Presidente, mi scusi ma vengono aggiunti altri temi e non ce la faccio - per aiutare le famiglie e le imprese. Chiaramente sappiamo bene che la questione se non si risolve strutturalmente non la potremo mai continuare ad affrontare semplicemente mettendo risorse perché non saranno mai sufficienti e, per esempio, la ragione per la quale, tra le altre cose, disaccoppiamento e le cose che vi ho elencato, il Governo ha anche avuto il coraggio di varare un disegno di legge che riapre alla possibilità di produrre energia nucleare, con mini-reattori sicuri e puliti che penso possano consentirci di avere energia a basso costo e indipendenza strategica.
Quindi, c’è sicuramente molto altro lavoro da fare ma penso che si dimostra come la materia è stata per noi una materia fondamentale fin dall’inizio.
INTERROGAZIONE SULLE MISURE PER IL CONTRASTO ALL'IMMIGRAZIONE IRREGOLARE
Presidente Meloni: Grazie Senatore Malan per questo quesito. 
Come lei ricordava, la prevenzione e il contrasto della migrazione irregolare sono una priorità per questo Governo. Penso che sia sotto gli occhi di tutti che abbiamo avuto il coraggio di aprire una nuova fase, di farlo in Italia, di farlo in Europa, incentrando la nostra azione su diverse direttrici: difesa dei confini e lotta ai trafficanti di esseri umani; procedure più rapide per le espulsioni e i rimpatri; contrasto alle frodi che si annidavano nei percorsi di immigrazione legale – dei quali nessuno si è accorto -, potenziando di contro i canali di ingresso legali; costruzione di un nuovo modello di cooperazione su base paritaria con l’Africa; soluzioni innovative, come il Protocollo Italia-Albania.
Questa strategia a tutto campo ci ha permesso, come si ricordava, di registrare un duplice obiettivo: da una parte abbattere drasticamente gli ingressi irregolari, dall’altra ridurre il numero dei morti e dispersi in mare, e questo non può che renderci orgogliosi, perché non c’è niente di più importante che salvare una vita o strapparla dalle grinfie degli schiavisti.
Stiamo andando avanti con determinazione sull’attuazione del Protocollo Italia-Albania. Da questo punto di vista noi consideriamo molto significativa la proposta della Commissione europea di anticipare l’entrata in vigore di alcune componenti del Patto Migrazione e Asilo, in particolare la possibilità di designare Paesi sicuri di origine con eccezioni territoriali per alcune categorie e di applicare il criterio del 20%. 
Penso anche che dobbiamo considerare un’ottima notizia la proposta di lista europea dei Paesi sicuri che è stata formulata dalla Commissione, che annovera i Paesi di provenienza di quei migranti i cui trattenimenti non erano stati convalidati dai giudici italiani. Anche qui si conferma che evidentemente non eravamo nel torto.  
Come sapete abbiamo anche deciso anche di utilizzare i centri realizzati in Albania come ordinari CPR e abbiamo così iniziato a trasferire i migranti irregolari in attesa di rimpatrio. A seguito di questa nuova disposizione, alcuni tribunali pare stiano disponendo il ritrasferimento in Italia ove il migrante avanzi una domanda di protezione internazionale, anche quando questa sia manifestamente infondata. 
Ora, io non voglio fare polemica, ma mi corre l’obbligo di condividere con voi quale sia il curriculum di queste persone a cui dovremmo considerare di dare protezione internazionale. Perché quasi tutti i migranti trasferiti in Albania sono persone che si sono macchiate di reati gravi, tra i quali si annoverano furti, rapine, porto abusivo d’armi, tentati omicidi, violenze sessuali, pedopornografia, adescamento di minori e atti osceni in prossimità di minori.
Qualcuno vuole, ad ogni costo, far restare queste persone in Italia. Noi, invece, vogliamo rimpatriarle ed è quello per cui lavoriamo. Alla fine di questa settimana oltre il 25% dei migranti trattenuti in Albania sarà già stato rimpatriato, in tempi che, come vedete, sono molto veloci. A dimostrazione di come le procedure e la strategia che abbiamo messo in campo, nonostante i tentativi di bloccarle per ragioni chiaramente ideologiche, stiano funzionando. 
Vogliamo un’Italia finalmente capace di far rispettare le regole, di essere intransigente con chi delinque e di difendere la sicurezza dei cittadini onesti. 
",2025-05-07,https://www.governo.it/it/articolo/il-presidente-meloni-al-senato-il-question-time/28372
"Festa dei Lavoratori del Primo maggio, il videomessaggio del Presidente Meloni","Domani è la Festa dei Lavoratori e anche quest’anno il Governo ha deciso di celebrarla con i fatti, perché crediamo che questo sia il modo migliore per ringraziare gli italiani che ogni giorno contribuiscono a far grande la nostra Nazione.
L’Italia è sempre di più una Repubblica fondata sul lavoro. Sono orgogliosa del fatto che in poco di più di due anni e mezzo siano stati creati oltre un milione di posti di lavoro. Abbiamo raggiunto il record di numero di occupati, il tasso di occupazione femminile non è mai stato così alto, la disoccupazione è ai minimi da 18 anni a questa parte. Aumentano i contratti a tempo indeterminato e diminuisce il precariato. E crescono i salari reali, in controtendenza rispetto a quello che accadeva nel passato. Tra il 2013 e il 2022, con i precedenti governi, nel resto d’Europa il potere d'acquisto dei salari aumentava del 2,5%, mentre in Italia diminuiva del 2%. Da ottobre 2023 la tendenza è cambiata, e le famiglie stanno progressivamente recuperando il loro potere d’acquisto, con una dinamica dei salari che è migliore e non peggiore rispetto a quella del resto d’Europa. C’è chiaramente ancora molto, molto da fare, però i numeri, che alla fine raccontano la realtà, sono incoraggianti.
C’è ancora tanto da fare anche e forse soprattutto sul fronte della sicurezza sul lavoro. Anche negli ultimi giorni, nuove vittime, nuovi infortuni. Non si può morire così. Voglio approfittare per rinnovare il cordoglio e la vicinanza ai famigliari delle vittime. Ma sono consapevole che il cordoglio non basta, bisogna continuare ad agire. Di fronte a questo fenomeno, come ha detto il Presidente della Repubblica Sergio Mattarella, “non sono tollerabili né indifferenza né rassegnazione”.
È il motivo per il quale questo Governo ha sempre messo al centro della sua azione questo tema. Lo abbiamo fatto, ad esempio, con la “patente a crediti”, con l’assunzione di un nuovo personale ispettivo per incrementare i controlli, con le risorse per premiare le imprese che investono in prevenzione.
Oggi dedichiamo la festa dei lavoratori a questo tema e ci impegniamo a fare ancora di più.
Abbiamo reperito, insieme all’Inail, altri 650 milioni di euro per mettere in campo nuove misure concrete, che insieme ai 600 milioni già disponibili dei bandi INAIL destinati a cofinanziare gli investimenti delle imprese in questi ambiti, portano a oltre un miliardo e 200 milioni le risorse disponibili per migliorare la sicurezza sui posti di lavoro. Vogliamo potenziare il sistema di incentivi e disincentivi per le imprese, in base chiaramente alla loro condotta in materia di sicurezza, con particolare attenzione al mondo agricolo. Continueremo a mettere al centro la cultura della prevenzione, perché prevenire è sempre il migliore degli investimenti possibili. Dedicheremo risorse alla formazione dei lavoratori e intendiamo occuparci anche di scuola, non solo rafforzando la conoscenza di questi temi, di queste materie tra i giovani, ma anche rendendo strutturale l’assicurazione INAIL per studenti e docenti, che questo Governo ha introdotto nel 2023.
Vogliamo condividere queste misure con le parti sociali, che convocheremo nei prossimi giorni a Palazzo Chigi per raccogliere anche i loro suggerimenti e rafforzare le misure che abbiamo previsto. Il nostro auspicio, in questo Primo Maggio, che anche i principali sindacati hanno dedicato alla sicurezza sul lavoro, è quello che si possa dar vita ad un’alleanza tra Istituzioni, sindacati e associazioni datoriali per mettere la sicurezza sul lavoro in cima alle priorità dell’Italia.
E quindi buon Primo Maggio a tutti i lavoratori, che con orgoglio possiamo dire che non sono mai stati così tanti in Italia, e a tutti coloro che si danno da fare ogni giorno per trovare un impiego. Noi saremo sempre al vostro fianco.
 
",2025-04-30,https://www.governo.it/it/articolo/festa-dei-lavoratori-del-primo-maggio-il-videomessaggio-del-presidente-meloni/28347
"Forum di dialogo imprenditoriale Italia-Turchia, l'intervento del Presidente Meloni","Buon pomeriggio a tutti, grazie della vostra presenza, una presenza numerosa, una presenza molto qualificata. Abbiamo scelto insieme al Presidente Erdoğan di essere qui con voi per portare il nostro saluto ai lavori di questo Business Forum perché riteniamo che la dimensione economica, commerciale e industriale sia un tassello fondamentale della relazione strategica tra Italia e Turchia, due Nazioni che sono alleate e amiche nel contesto euro-mediterraneo. I nostri tessuti produttivi e industriali sono fortemente interconnessi, sono tessuti produttivi e industriali complementari: in Turchia sono presenti oltre 400 imprese italiane che danno lavoro a circa 30.000 persone e generano un fatturato complessivo di circa 18,5 miliardi di euro. Le aziende italiane giocano un ruolo decisivo nella produzione manifatturiera nei distretti industriali turchi, abbracciando numerosi comparti. Da decenni inoltre le nostre imprese assicurano un contributo rilevante allo sviluppo infrastrutturale della Nazione turca. Sono molte le grandi opere che parlano anche italiano e raccontano le eccellenze che il Made in Italy può vantare a livello ingegneristico. Penso ad esempio al terzo Ponte sul Bosforo che collega l'Europa e l'Asia e che è il ponte stradale ferroviario a campata unica più lungo del mondo. L'Italia è il primo partner commerciale della Turchia nell'area del Mediterraneo, il secondo partner commerciale della Turchia in Europa con un interscambio cresciuto notevolmente negli ultimi anni passando da 26 miliardi nel 2023 alla cifra record di oltre 32 miliardi di dollari nel 2024, dinamica nella quale le esportazioni italiane hanno avuto un ruolo decisivo, hanno registrato solamente nell'ultimo anno un aumento di circa il 28%, quindi di quasi il 30%, e questo balzo in avanti ci ha consentito di centrare con ben 5 anni di anticipo l'obiettivo che era stato fissato dai governi italiano e turco durante l'ultimo Vertice intergovernativo che era fissato a 30 miliardi di euro di interscambio, ma chiaramente l'aver così velocemente raggiunto questo obiettivo ci sprona a fare ancora di più e ancora meglio. Ragione per la quale oggi abbiamo firmato una Dichiarazione congiunta che fissa un obiettivo nuovo e decisamente ambizioso e cioè portare il nostro interscambio commerciale a 40 miliardi di dollari nel medio termine. 
È chiaramente un traguardo che richiede molto impegno ma sappiamo che per centrarlo possiamo contare soprattutto sul dinamismo e sulla capacità delle aziende italiane e turche di creare valore con investimenti reciproci. Molte imprese italiane stanno investendo in Turchia anche in termini di de-risking e reshoring e la nostra cooperazione sta crescendo in settori che sono cruciali come le materie prime critiche, l'aerospazio, la difesa e il settore farmaceutico. 
Allo stesso modo le grandi aziende turche sono sempre più interessate a investire in Italia, i numerosi accordi sottoscritti nella giornata di oggi e all'interno, nell'ambito di questo Business Forum ne sono una prova tangibile. È un'altra dimostrazione del fatto che è fondamentale continuare a lavorare per creare un ambiente sempre più favorevole a chi vuole venire in Italia a investire e a creare occupazione. Voi sapete che è quello a cui questo Governo si è dedicato fin dal suo insediamento e che il nostro lavoro ha consentito all'Italia di tornare particolarmente efficace nella capacità di raccogliere e attrarre investimenti. È una Nazione oggi solida economicamente, finanziariamente, stabile politicamente e questo sicuramente fa la differenza. 
L'obiettivo comune al quale lavoriamo con i nostri partner turchi è quello di rafforzare l'autonomia industriale europea e mediterranea rendendo le catene del valore sempre più resistenti agli shock esterni, sempre più vicine e sempre più sicure. In questo quadro io considero estremamente importante la scelta di Baykar Technologies di acquisire Piaggio Aerospace e di dar vita insieme a Leonardo a un'alleanza italo-turca nel settore dello sviluppo, della produzione e della manutenzione di sistemi aerei senza pilota. 
È un accordo strategico che prevede la nascita di una joint venture con sede in Italia che permetterà di valorizzare i rispettivi punti di forza, di aprire nuove opportunità di mercato, soprattutto in Europa. Reputo ugualmente significativo il piano di investimenti triennale che è stato presentato da Beco per rilanciare la competitività degli stabilimenti italiani, per valorizzare la forza straordinaria del Made in Italy. E’ un accordo che i nostri Ministri dell'Industria - che ringrazio - hanno seguito fin qui continueranno a seguire con grande attenzione anche per garantire i livelli occupazionali. Rafforziamo la collaborazione anche in campo energetico, contesto nel quale siamo già partner strategici, in particolare per l'approvvigionamento di gas naturale attraverso il Trans Adriatic Pipeline, in prospettiva con lo sviluppo delle risorse turche a partire dallo sviluppo del giacimento di Sakarya nel Mar Nero a cui hanno contribuito imprese italiane di primo piano come Saipem o Tenaris, anche il gas prodotto dalla Turchia potrà arrivare in Italia. Approfondiremo questo ambito di cooperazione per cogliere le opportunità che possono arrivare in futuro sia per l'idrogeno sia per quello che riguarda le rinnovabili. 
Come la transizione energetica anche la transizione digitale si basa sulla connettività, i dati sono l'energia delle nostre società digitali ed è la ragione per la quale io considero molto importante anche l'intesa raggiunta tra Tim Sparkle e Turkcell per connettere la Turchia all'Italia e all'ecosistema europeo delle telecomunicazioni. Il progetto prevede la realizzazione di una dorsale digitale all'avanguardia da 4.000 km che attraversa il Mediterraneo, e che migliorerà la connettività tra Europa, Asia e Medio Oriente. 
Scegliamo inoltre di consolidare la nostra cooperazione nell'ambito spaziale, nello sviluppo infrastrutturale, nei trasporti, nella valorizzazione delle nostre ricchezze culturali e archeologiche, anche nello sport, sapete che Italia e Turchia hanno insieme la responsabilità di organizzare gli Europei di calcio del 2032, sappiamo bene quanto eventi di questa portata siano anche un'occasione per attrarre investimenti, creare sviluppo, creare occupazione. 
Le nostre Nazioni infine condividono già una base solidissima di cooperazione economica e industriale in settori fondamentali. Il nostro obiettivo è quello di sviluppare la nostra cooperazione verso gli ambiti più strategici del presente e del futuro che sono intelligenza artificiale, materiali critici, transizione energetica, tecnologie avanzate, esplorazione spaziale. 
Lo faremo sfruttando ovviamente la forza e il dinamismo dei nostri tessuti produttivi che possono annoverare non solo grandi campioni industriali - che sono capaci di competere su scala globale  - ma anche tantissime piccole e medie imprese che rappresentano un patrimonio di capacità innovativa, di eccellenza produttiva, straordinario e se vogliamo unico. E quindi non resta ovviamente che metterci al lavoro.
Al Presidente Erdogan e alla sua delegazione voglio dire ancora una volta grazie per questa importante visita, per le molte intese che abbiamo raggiunto oggi, che ci consentono di rafforzare la cooperazione con un partner importante, con un alleato nel quadrante mediterraneo e nel quadrante dell'Alleanza Atlantica. Chiaramente non considero la giornata di oggi un punto d'arrivo, la considero come sempre un nuovo punto di partenza. Grazie e buon lavoro a tutti. 
",2025-04-29,https://www.governo.it/it/articolo/forum-di-dialogo-imprenditoriale-italia-turchia-lintervento-del-presidente-meloni/28332
"IV Vertice Italia-Turchia, dichiarazioni del Presidente Meloni","Buongiorno a tutti, grazie di essere qui. 
Sono molto contenta di aver accolto a Roma il Presidente Erdoğan, i suoi Ministri, per quello che è il quarto Vertice intergovernativo tra Italia e Turchia. I nostri lavori sono stati molto produttivi, sono particolarmente soddisfatta dei risultati che abbiamo raggiunto. La dichiarazione congiunta che adottiamo oggi conferma la solidità dei rapporti tra le nostre Nazioni, getta le basi per rafforzare ancora di più il nostro parternariato. L'Italia è il primo partner commerciale della Turchia nell'area del Mediterraneo, il secondo in Europa, con un interscambio cresciuto negli ultimi anni in modo considerevole, passando da 26 miliardi nel 2023 al record di oltre 32 miliardi di dollari nel 2024, dinamica nella quale tra l'altro le esportazioni italiane hanno avuto un ruolo decisivo registrando nell'ultimo anno un aumento di oltre il 28%. I nostri tessuti produttivi e industriali sono caratterizzati da un tasso di complementarietà che è molto alto. In Turchia operano oltre 400 imprese italiane e i nostri imprenditori contribuiscono in modo rilevante alla produzione manifatturiera, allo sviluppo infrastrutturale, cresce la sinergia in settori ad alto potenziale e a valore aggiunto. 
È un quadro molto positivo che ci ha fatto superare con ben cinque anni di anticipo l'obiettivo di un interscambio pari a 30 miliardi di dollari che aveva fissato l'ultimo Vertice intergovernativo e che ci porta oggi ad alzare ulteriormente l'asticella, per cui abbiamo deciso di fissare un nuovo obiettivo, cioè di arrivare nel medio periodo a un interscambio che raggiunga i 40 miliardi di dollari. 
È chiaramente un traguardo che richiede molto lavoro, però penso che entrambi possiamo contare sul forte dinamismo delle nostre aziende e sulla loro capacità di creare valore con investimenti reciproci. Le grandi aziende turche, come si vede oggi, sono sempre più interessate a investire in Italia. Lo dimostra la scelta di Baykar Technologies di acquisire Piaggio Aerospace e di dar vita, insieme a Leonardo, a una alleanza italo-turca nel settore dello sviluppo, della produzione e della manutenzione di sistemi aerei senza pilota. Io lo considero un accordo significativo che prevede la nascita di una joint venture con sede in Italia che permetterà di valorizzare i rispettivi punti di forza e di aprire nuove opportunità di mercato, soprattutto in Europa. Ma quella tra Italia e Turchia è chiaramente una cooperazione a tutto campo. Lo dimostrano le molte intese a livello governativo che abbiamo firmato questa mattina. Gli accordi che verranno sottoscritti più tardi durante il Business Forum, quindi il Forum di dialogo imprenditoriale Italia-Turchia, che vedrà la presenza di oltre 500 aziende a cui parteciperemo, sia io che il Presidente Erdoğan. Penso ad esempio all'accordo tra Tim Sparkle e Turkcell per connettere la Turchia all'Italia e all'ecosistema europeo delle telecomunicazioni. Realizzeremo una dorsale digitale all'avanguardia lunga circa 4.000 km che attraverserà il Mediterraneo e migliorerà la connettività tra l'Europa, il Medio Oriente e l'Asia. Rafforziamo la collaborazione energetica, contesto nel quale siamo già partner strategici, in particolare per l'approvvigionamento di gas naturale attraverso il TAP. 
Intendiamo approfondire questo ambito di cooperazione, cogliere le opportunità che possono arrivare in prospettiva sia per le rinnovabili sia per l'idrogeno. 
Inoltre consolidiamo la nostra cooperazione nell'ambito dello spazio, nello sviluppo infrastrutturale e nei trasporti, a partire dall'alta velocità ferroviaria, nella valorizzazione delle nostre ricchezze culturali e archeologiche, nello sport. Voi sapete che Italia e Turchia condividono la responsabilità di organizzare insieme gli Europei di calcio nel 2032, una grande sfida per entrambi i nostri Paesi.
La nostra relazione ha un valore strategico che va però ben oltre la dimensione economica, perché Italia e Turchia sono Nazioni alleate sullo scenario euro-mediterraneo e in ambito di Alleanza Atlantica. Con il Presidente Erdoğan abbiamo ovviamente discusso a lungo delle grandi crisi geopolitiche che sono ormai da tempo in cima alle nostre priorità. Ho ringraziato il Presidente Erdoğan per l'opera di mediazione che ha portato avanti fin dall'inizio della guerra d'invasione russa dell'Ucraina, in particolare per far fronte all'impatto sulla sicurezza alimentare.
In questo quadro l'Italia ribadisce il suo pieno sostegno agli sforzi del Presidente Trump per arrivare a una pace giusta e duratura. Penso che l'incontro a San Pietro tra il Presidente americano e il Presidente ucraino abbia avuto un significato enorme e chiaramente nutriamo tutti la speranza che possa rappresentare in questa vicenda un punto di svolta. Ribadiamo l'appello a un cessato del fuoco immediato e incondizionato che duri tutto il tempo necessario ad avviare un serio percorso e reali trattative di pace. Ieri abbiamo appreso la notizia di una nuova dichiarazione unilaterale da parte russa di una tregua di tre giorni limitata alle celebrazioni per la vittoria della Seconda Guerra Mondiale. E' un' iniziativa della quale prendiamo atto, ma è tutt'altra cosa rispetto a quello che è necessario. Ovviamente non possiamo che rinnovare l'auspicio che la Russia dimostri concretamente la sua volontà di perseguire la pace, come ha saputo fare l'Ucraina. 
Abbiamo avuto uno scambio anche ovviamente sul Medio Oriente, in particolare su Gaza, dove assistiamo a una situazione sempre più tragica. L'Italia sostiene gli sforzi dei Paesi arabi e gli sforzi che i Paesi arabi stanno portando avanti per lavorare non solo a un piano di ricostruzione credibile della Striscia, ma anche a un quadro di pace e di sicurezza duratura a livello regionale. Abbiamo condiviso la necessità di garantire in Siria una transizione democratica fondata sulla piena inclusione di tutte le componenti della società, incluse le minoranze etniche e religiose. Riteniamo cruciale favorire una ripresa dell'economia siriana, anche per garantire ai rifugiati la possibilità di tornare alle loro case in modo volontario, sicuro e sostenibile.
Così come consideriamo fondamentale che non ci siano battute d'arresto nella lotta al terrorismo, ambito nel quale tra l'altro Italia e Turchia intendono rafforzare la loro collaborazione già molto efficace. Abbiamo avuto modo di confrontarci sul presente e sul futuro della Libia, rinnovando il nostro comune impegno per la sua piena stabilizzazione attraverso la mediazione delle Nazioni Unite. Abbiamo toccato anche altri punti di interesse, a partire dalla cooperazione in ambito migratorio, che sta funzionando molto bene e che ha portato in questi anni al sostanziale azzeramento delle partenze di immigrati irregolari dalle coste turche. Per questo ringrazio il Presidente Erdoğan e i suoi ministri. Intendiamo continuare a lavorare in questa direzione approfondendo sempre più la nostra cooperazione, in particolare nella lotta alle organizzazioni criminali e ai trafficanti di esseri umani. Italia e Turchia hanno molta strada da percorrere insieme.
Con il vertice di oggi noi facciamo molti passi avanti, ma mettiamo anche le basi perché se ne possano fare ulteriori nei prossimi mesi e anni. Penso che dobbiamo essere orgogliosi del lavoro che abbiamo portato avanti insieme e che sono convinta permetterà di liberare anche il potenziale inespresso della nostra solida amicizia. Quindi grazie ancora Presidente Erdoğan, grazie a lei e alla sua squadra che ha lavorato per il successo di questa iniziativa. 
",2025-04-29,https://www.governo.it/it/articolo/iv-vertice-italia-turchia-dichiarazioni-del-presidente-meloni/28330
"Commemorazione di Papa Francesco a Camere riunite, l'intervento del Presidente Meloni","Signori Presidenti, Onorevoli Colleghi,
siamo in quest’Aula, oggi, per rendere omaggio ad un grande uomo e ad un grande Pontefice, che ha guidato la Chiesa con segni profetici in tempi complessi e certamente imprevedibili.
Ricordare Papa Francesco non significa solamente omaggiare un protagonista assoluto della nostra epoca, ma parlare di un uomo che, anche per me personalmente, ha rappresentato molto di più. 
Io ho avuto il privilegio di un rapporto personale, sincero, con il Pontefice. Che mi ha fatto comprendere il tratto forse più straordinario del suo modo di interpretare il pontificato. Papa Francesco era un uomo che sicuramente sapeva essere determinato, però quando parlavi con lui non esistevano barriere. Non creava distanza con il suo interlocutore. Con lui eri a tuo agio e potevi parlare di tutto. Potevi aprirti, potevi raccontarti, senza filtri, senza timore di essere giudicato. Così lui poteva vedere la tua anima, poteva vederla a nudo. Voleva ascoltarti, come se per lui significasse dire “Io ci sono per te”. Lo faceva per tutti, lo faceva con tutti. E ti faceva sentire prezioso, in quanto unico e irripetibile, come ogni essere umano che nasce sulla terra. 
Sarò sempre grata a Papa Francesco per il tempo trascorso insieme, per i suoi insegnamenti, per i suoi consigli. Tra i quali – è stato ricordato - il più assiduo era: “non perda mai il senso dell’umorismo”. È stata anche l’ultima cosa che mi ha detto. C’era un senso profondo anche in questo, ovviamente. La sua allegria contagiosa, fino all’ultimo, era un insegnamento sull'amore per la vita, e su come si assolvono alcune missioni. 
Disse ai pellegrini “è triste vedere un prete, un religioso, un monarca inacidito”. Credo che il senso fosse che non puoi guidare gli altri se non sai trasmettere gioia per quello che fai. 
E Papa Francesco sapeva trasmettere la gioia, la passione, per la sua missione. Ne sapeva trasmettere anche la difficoltà, e questo dava alla sua allegria un valore molto più grande. Ha adempiuto alla sua missione fino all’ultimo giorno, quando ha impartito la benedizione Urbi et Orbi e abbracciato i fedeli a San Pietro. E ha sintetizzato, nelle semplici parole sussurrate al suo infermiere: “grazie per avermi riportato in piazza” la cifra forse più significativa del suo intero pontificato. 
È stato ricordato da tutti. Il mondo ricorderà Papa Francesco come il Papa della gente, degli ultimi, degli invisibili, dei poveri, delle periferie fisiche ed esistenziali. Sapeva che con la sua voce poteva restituire voce a chi non ce l’aveva, e lo ha fatto anche rompendo gli schemi, perché diceva che “non devi avere paura di andare controcorrente se è per fare una cosa buona”. È così che il Papa venuto da lontano è riuscito ad arrivare fin dentro al cuore delle persone.
Papa Francesco ha saputo interpretare in modo nuovo molte cose, a partire dai rapporti internazionali. Anche questo è stato ricordato. Diceva che “la diplomazia è un esercizio di umiltà perché richiede di sacrificare un po’ di amor proprio per entrare in rapporto con l’altro, per comprenderne le ragioni e i punti di vista”. E è un insegnamento che intendiamo coltivare. 
I suoi viaggi avevano questo filo conduttore, e per questo sono entrati nella storia. Ricordo anch’io l’apertura della Porta Santa per il Giubileo della Misericordia nella Repubblica Centrafricana, terra insanguinata da conflitti etnici e religiosi, così come il viaggio nella terra d’Abramo, l’Iraq, dove nel marzo 2021 abbracciò i cristiani e gli yazidi perseguitati dal terrorismo. Papa Francesco non hai smesso di invocare la pace e la fine delle guerre che feriscono l’umanità, dalla “martoriata” Ucraina al Medio Oriente, passando per il Sahel. Lo ha fatto anche quando sapeva che alcuni avrebbero potuto non capire, e che le sue parole avrebbero potuto essere travisate e strumentalizzate. Ma i suoi molteplici appelli alla pace rappresentano per noi, oggi, un ulteriore monito alla responsabilità. 
Da leader globale, ha richiamato l’attenzione del mondo sulle grandi sfide del nostro tempo, dalla difesa del Creato fino all’intelligenza artificiale. Aveva introdotto il concetto di “algoretica”, dare un’etica agli algoritmi, per invocare uno sviluppo delle nuove tecnologie che non superasse il limite invalicabile della centralità dell’uomo. E quando gli chiesi di partecipare al summit del G7 per portare questo messaggio, lui non esitò. Io, il Governo e l’Italia gli saremo per sempre riconoscenti anche per questo, per averci regalato quella presenza storica, la prima volta di un pontefice ai lavori del Gruppo dei Sette.
E in quell’occasione, tra i tanti messaggi che ci ha consegnato, ce n’è uno che tocca tutti in quest’aula. 
Il Santo Padre ha detto che “la politica serve” e che “di fronte a tante forme di politica meschine, tese all’interesse immediato, la grandezza politica si mostra quando, in momenti difficili, si opera sulla base di grandi principi, pensando al bene comune a lungo termine”. 
Come Pontefice ha vissuto quella che lui stesso ha definito non già un'epoca di cambiamenti, ma un vero e proprio cambio d'epoca. E qui, guardate, l’uso frequente di alcune espressioni a volte rischia di farne perdere il senso: il cambio di un’epoca investe ogni livello della vita dell’uomo, quello religioso, quella sociale, quella politico. Significa misurarsi con sfide inimmaginabili, senza poter ricorrere a esperienze sperimentate, e quindi rassicuranti. Cambio di epoca, per chi ha ruoli di guida, vuol dire mettere in conto incertezze, inciampi, assunzioni di responsabilità più difficili del consueto. 
Papa Francesco si è caricato di queste responsabilità e ci ha indicato alcune cose essenziali a cui dobbiamo restare agganciati: il valore infinito della persona, il principio di realtà, il coraggio.
Tentare di essere all’altezza di questo insegnamento è il nostro modo di dire grazie a questo straordinario uomo e Pontefice, che ora è tornato alla Casa del Padre, certo, ma continuerà a sorriderci e a guidarci. 
A Dio, Papa Francesco.
 
",2025-04-23,https://www.governo.it/it/articolo/commemorazione-di-papa-francesco-camere-riunite-lintervento-del-presidente-meloni/28279
"Dichiarazioni alla stampa con il Vice Presidente degli Stati Uniti d’America, J. D. Vance","Buongiorno a tutti. 
Sono onorata di accogliere a Palazzo Chigi il Vicepresidente degli Stati Uniti d'America, J.D. Vance, che non vedo da un sacco di tempo! Come sapete, abbiamo avuto un fantastico incontro ieri alla Casa Bianca, a Washington, e questa presenza è un'altra grande occasione per rafforzare la nostra cooperazione bilaterale. Molti i temi dei quali abbiamo discusso nella giornata di ieri; molti i temi dei quali discuteremo anche nella giornata di oggi, ma sicuramente Italia e Stati Uniti sono determinati a rafforzare la loro cooperazione. Noi crediamo che l'Italia possa essere un partner estremamente importante nell'Europa e nel Mediterraneo per gli Stati Uniti d'America, e sicuramente c'è un rapporto privilegiato tra noi del quale io vado molto orgogliosa.
Thank you for being here. I want to add that I’m proud that you decided to pass Easter here in Rome and we really hope you will enjoy this time and that I’m honoured to welcome you here in Palazzo Chigi after the wonderful meeting we had yesterday in Washington in which we have been discussing many topics, many others we will discuss today, but in any case Italy and the United States are committed to enhance their strong cooperation. We think Italy can be a reliable and a serious partner in Europe, in the Mediterranean area. And so we are proud to have this special relationship with the U.S. and with this administration.
",2025-04-18,https://www.governo.it/it/articolo/dichiarazioni-alla-stampa-con-il-vice-presidente-degli-stati-uniti-d-america-j-d-vance
"Dichiarazioni alla stampa con il Presidente degli Stati Uniti d'America, Donald J. Trump","A seguire la traduzione di cortesia
٠٠٠٠٠
President Meloni: Thank you very much, Mr President, thank you for your warm welcome. Thank you for this occasion, which is aimed to strengthen our relations, our friendship, that comes from very far. You know today is April 17 and April 17 marks the anniversary of the agreement that allowed Cristoforo Colombo to make his trip and I say it to remember how ancient our ties are, but also to remind that we both share another fight, which is the fight against woke ideology that would like to erase our history, and I know that we share lots of things on tackling illegal migration, on fighting against synthetic drugs – you know Italy has been one of the nations that made a plan against fentanyl, for example. But we have been talking about many bilateral topics and things that we can do together – about defence, about economy, about space, about energy. Italy will have to increase its LNG imports; and also nuclear that we are trying to develop, I think there can be ways to work together. Italian enterprises will invest, as they’ve been doing for many years as you know, in the next years I think around 10 billion – that shows how interconnected our economies are. And that’s very important, Mr President, it’s not only about Italy, it’s about the entire Europe, the exchange between us is a very big one: investments, trade – it’s a topic that we are discussing in these weeks. 
At the end of the day, look, somebody calls me, I was saying it before, “Western nationalism” – I don’t know if it is the right word but I know that when I speak about the West mainly I don’t speak about a geographical space, I speak about a civilisation. And I want to make that civilisation stronger, so I think even if we have some problems between the two shores of the Atlantic, it is the time that we try to sit down and find solutions, so I want to thank President Trump for having accepted an invitation to pay an official visit to Rome in the near future and consider the possibility in that occasion to meet also with Europe. The goal for me is to make the West great again, and I think we can do it together.
President Trump: We can. 
President Meloni: And we will keep on working on that. I’m going to close. I want to say only I’m proud of sitting here as Prime Minister of an Italy that today has a very good situation, despite the difficulties. A stable country, a reliable country, 1 million more jobs in the last 2.5 years.
President Trump: That’s great.
President Meloni:  Inflation is going down. So, forgive me if I promote a bit my country, but you’re a businessman and you understand me.
President Trump: Sure, go ahead.  
President Meloni: So, migration flows going down 60%. So, we are trying to do our best, but I think we can do it even better together. Also on Ukraine - I will close - together we have been defending the freedom of Ukraine, together we can build a just and lasting peace. We support your efforts, Donald.
President Trump: Good.
President Meloni: Thank you.
٠٠٠٠٠
Grazie mille, signor Presidente, grazie per il suo caloroso benvenuto. Grazie per questa occasione, che mira a rafforzare le nostre relazioni e la nostra amicizia, che ha origini molto lontane. Sapete, oggi è il 17 aprile e ricorre l'anniversario della convenzione che permise a Cristoforo Colombo di intraprendere il suo viaggio. Lo dico non solo per ricordare quanto siano antichi i nostri legami, ma anche per ricordare che entrambi condividiamo un'altra lotta, cioè quella contro l’ideologia woke che vorrebbe cancellare la nostra storia.So che condividiamo molte cose riguardo alla lotta all'immigrazione clandestina e al contrasto alle droghe sintetiche: l'Italia, ad esempio, è stata una delle Nazioni che ha elaborato un Piano contro il fentanyl. Ma abbiamo discusso di molti temi bilaterali e di cose che possiamo fare insieme in materia di difesa, economia, spazio, energia. L'Italia dovrà aumentare le importazioni di gas naturale liquefatto e anche sul nucleare - che stiamo cercando di sviluppare - penso che ci possano essere modi per collaborare.
Le imprese italiane investiranno - come hanno fatto per molti anni, come sapete - circa dieci miliardi nei prossimi anni. Questo dimostra quanto siano interconnesse le nostre economie. Questo è molto importante, signor Presidente, non riguarda solo l'Italia, ma l'intera Europa. Lo scambio tra noi è molto rilevante. Investimenti, commercio – è un argomento che stiamo discutendo in queste settimane.
Alla fine, qualcuno mi chiama, lo dicevo prima, “nazionalista occidentale”. Non so se sia la parola giusta, ma so che quando parlo dell'Occidente principalmente non parlo di uno spazio geografico. Io parlo di una civiltà, e voglio rendere più forte questa civiltà. Quindi penso che, anche se abbiamo alcuni problemi tra le due sponde dell'Atlantico, sia giunto il momento di provare a sederci e trovare delle soluzioni.
Desidero, quindi, ringraziare il Presidente Trump per aver accettato l’invito a recarsi in visita ufficiale a Roma nel prossimo futuro e per aver preso in considerazione la possibilità, in quella occasione, di incontrare anche l’Europa. L’obiettivo per me è rendere l'Occidente di nuovo grande, e penso che possiamo farlo, insieme.
Presidente Trump: Possiamo farlo.
Presidente Meloni: E continueremo a lavorare su questo. Voglio solo dire, e concludo, che sono orgogliosa di essere qui come Primo Ministro di un'Italia che oggi, nonostante le difficoltà, gode di un'ottima situazione. Una Nazione stabile, affidabile e con un milione di posti di lavoro in più negli ultimi due anni e mezzo.
Presidente Trump: È ottimo.
Presidente Meloni: L’inflazione sta scendendo. Quindi, perdonami se faccio un po' di promozione alla mia Nazione, ma sei un uomo d'affari e mi capisci.
Presidente Trump: Certo, vai pure.  
Presidente Meloni: I flussi migratori sono in calo del 60%. Quindi, stiamo cercando di fare del nostro meglio, ma penso che insieme possiamo fare ancora di più. Ancora sull'Ucraina – e concludo - insieme abbiamo difeso la libertà dell'Ucraina, insieme possiamo costruire una pace giusta e duratura. Sosteniamo i tuoi sforzi, Donald.
Presidente Trump: Bene.
Presidente Meloni: Grazie
",2025-04-17,https://www.governo.it/it/articolo/dichiarazioni-alla-stampa-con-il-presidente-degli-stati-uniti-damerica-donald-j-trump/28247
Videomessaggio del Presidente Meloni all'Assemblea Generale del Consorzio per la Tutela del Formaggio Grana Padano ,"Carissimi,  
mi dispiace davvero molto non essere più riuscita a partecipare con voi, a essere personalmente con voi a Montichiari per festeggiare insieme il 70° anniversario del Consorzio per la Tutela del Formaggio Grana Padano e per celebrare una delle eccellenze agroalimentari nazionali, il prodotto DOP più consumato al mondo. Voglio ovviamente salutare, ma soprattutto ringraziare, il Presidente Zaghini, il Direttore Berni, tutte le aziende e i lavoratori che fanno parte del Consorzio: grazie, grazie davvero, per il lavoro che fate ogni giorno per valorizzare, in Italia e nel mondo, uno dei prodotti simbolo del nostro Made in Italy, grazie per il contributo che date per rendere il settore agroalimentare italiano sempre più forte e in grado di conquistare i mercati.
Il Made in Italy agroalimentare è un pilastro della nostra economia. Con quasi 70 miliardi di euro, è una delle voci più significative del nostro export e ha un impatto ovviamente rilevante non solo sul Prodotto Interno Lordo ma anche sull'immagine globale dell’Italia. Perché i nostri prodotti raccontano chi siamo, raccontano la nostra identità, raccontano la nostra cultura, raccontano la nostra vocazione produttiva ma anche l’unicità di un patrimonio che è invidiato e apprezzato in tutto il mondo. Ecco perché il Governo ha scelto di difendere questo settore con stanziamenti e investimenti record, come mai si erano visti prima. Abbiamo sostenuto la competitività delle filiere agricole, contrastando la contraffazione e la concorrenza sleale, scegliendo anche di puntare sulla formazione per avvicinare i più giovani a un mondo che ha bisogno del loro entusiasmo e della loro capacità di innovare. E ci siamo occupati anche di aiutare le imprese ad affrontare il caro energia, anche con interventi innovativi, penso soprattutto all’agrisolare. Grazie a questo strumento, oggi oltre 23 mila aziende agricole italiane, tra le quali molte del vostro Consorzio, stanno installando pannelli fotovoltaici e riescono ad essere più competitive perché hanno un costo dell’energia più basso. Lo considero un successo di tutti, oltre che il risultato di un grande lavoro di squadra.  
Il nostro cibo è sinonimo di eccellenza e il Grana Padano ne è una delle espressioni più riconosciute, più apprezzate, insieme a tutto il sistema delle indicazioni geografiche. Un modello che non ci stancheremo di difendere perché rappresenta un baluardo di autenticità e di sostenibilità, oltre che una garanzia assoluta di qualità per i consumatori. Italiani e stranieri. Il Grana Padano si può fare solo in Italia, solo dalla vostra sapienza, con il nostro latte e con la qualità che solo l’Italia può garantire. Non ci sono alternative. Siamo determinati a proteggere i nostri prodotti e le nostre denominazioni contro le contraffazioni, l’agropirateria, l’Italian sounding, fenomeno odioso che ci porta via 120 miliardi di euro di valore ogni anno e tantissimi posti di lavoro. In questi anni, anche grazie alla collaborazione con le organizzazioni agricole, abbiamo dimostrato che abbiamo a cuore i produttori e che la nostra priorità è sempre stata quella di facilitare il loro accesso ai mercati, promuovere la qualità italiana e ridurre le barriere che ostacolano la nostra capacità di crescere.
Continueremo in questa direzione, anche e soprattutto in questa fase tanto complessa quanto in rapida evoluzione, nella quale è necessario ragionare con lucidità, lavorare con concretezza, lavorare con pragmatismo. Ma tra le tante incertezze di questo tempo io posso offrirvi una certezza: il Governo, la sottoscritta, il Ministro Francesco Lollobrigida continueranno ad essere al vostro fianco. Al fianco di chi produce, difende la nostra identità, al fianco di chi tiene alta la bandiera del nostro marchio nel mondo, perché l’unica cosa che abbiamo a cuore è fare l’interesse dell’Italia e degli italiani.
E quindi viva l’Italia, viva il Made in Italy!
Grazie ancora, e buon’assemblea a tutti!
",2025-04-16,https://www.governo.it/it/articolo/videomessaggio-del-presidente-meloni-allassemblea-generale-del-consorzio-la-tutela-del
"Stati Generali di Federturismo, il videomessaggio del Presidente Meloni","Buongiorno a tutti.
Voglio salutare e ringraziare il Presidente Lalli, il Presidente Orsini e tutta Federturismo-Confindustria per aver promosso questa giornata dedicata ad uno degli asset strategici della nostra economia, che è, ovviamente, il turismo. Saluto il Ministro Santanché, il Ministro Urso e tutti i protagonisti del mondo del turismo che prenderanno parte a questo confronto.
Appena tre giorni fa, il Governo ha superato il suo giro di boa della legislatura. Ci siamo lasciati alle spalle due anni e mezzo particolarmente intensi, sia per le tante sfide che abbiamo affrontato sia per gli obiettivi ambiziosi che ci eravamo prefissati di raggiungere. Uno di questi era proprio quello di restituire al turismo quella centralità che per troppi anni le era stata negata e di farne ancor di più un motore di sviluppo, di occupazione, di benessere di questa Nazione. Quando ci siamo insediati il settore stava affrontando la lenta ripresa post pandemia e gli operatori chiedevano concretezza nelle risposte, il coraggio di riforme attese da tempo. È esattamente quello che abbiamo fatto.
Abbiamo scritto insieme alle categorie il primo Piano strategico del turismo, ci siamo impegnati per restituire dignità ai lavoratori del comparto investendo nella loro formazione e nel potenziamento delle loro competenze. Abbiamo varato riforme che non erano più rinviabili, come quella per difendere la specificità tutta italiana delle guide turistiche o il provvedimento contro l’abusivismo nell’ospitalità extra-alberghiera, per far emergere il sommerso e dare maggiori garanzie e qualità ai turisti. Abbiamo sfruttato i fondi del PNRR per riqualificare l’offerta turistica, dando così modo in particolare alle piccole e medie imprese di migliorare le strutture e offrire una ricettività di maggiore qualità. Abbiamo scelto anche di puntare sulla destagionalizzazione, perché è la chiave per avere un turismo sempre più dinamico in ogni momento dell’anno e sempre più diffuso sul territorio. Così come stiamo lavorando per valorizzare le tante forme in cui si declina quello che si definisce “turismo esperienziale”, dalle strade del gusto nel patrimonio enogastronomico agli affascinanti itinerari che sono legati ai cammini religiosi e ai luoghi della fede. E ci siamo occupati anche di valorizzare l’identità e il valore dei nostri borghi, centri storici che offrono un enorme potenziale grazie al patrimonio culturale, alla storia e alle tradizioni che li caratterizzano. Allo stesso modo abbiamo focalizzato l’attenzione sulle aree interne, sulle zone montane. Ci siamo concentrati soprattutto sugli impianti di risalita e di innevamento artificiale, con adeguamenti infrastrutturali, pianificazione e promozione dei prodotti turistici.
Insomma, una strategia a 360° che sta dando i suoi frutti e che ha permesso di dare nuova linfa, nuova forza, nuova attrattività al turismo italiano. I numeri ci restituiscono un quadro positivo del quale andiamo orgogliosi. Nel 2024 abbiamo toccato un nuovo record, raggiungendo quota 458 milioni di presenze turistiche. Per la prima volta nella storia l’Italia ha superato la Francia, e siamo secondi solamente alla Spagna. Crescono i turisti stranieri, aumenta la presenza nelle strutture alberghiere, sale la spesa pro-capite.
Tutti indicatori di un sistema turistico che è tornato dinamico e in salute, e che ha le carte in regola per raggiungere nuovi traguardi. C’è tanta fame d’Italia in Europa, c’è tanta fame d’Italia nel mondo ed è nostro preciso compito lavorare per soddisfare sempre di più questo desiderio, lavorando con quella stessa determinazione, competenza e passione che ci contraddistinguono da sempre e che ci rendono così apprezzati e così stimati.
Perché siamo l’Italia, e se crediamo in noi stessi e remiamo tutti nella stessa direzione, noi non abbiamo rivali. Lo abbiamo già dimostrato tante volte nel corso della nostra storia. E io sono certa che possiamo farlo di nuovo, ora e in futuro.
E allora, grazie a tutti e buon lavoro.
",2025-04-16,https://www.governo.it/it/articolo/stati-generali-di-federturismo-il-videomessaggio-del-presidente-meloni/28224
"Cerimonia di Conferimento dei Premi Leonardo, l'intervento del Presidente Meloni","Dunque grazie e buon pomeriggio. Ringrazio il Presidente Dompé per questo invito, per il suo lavoro, anche per le parole che mi e ci ha rivolto nella giornata odierna. Saluto il Vice Premier Tajani, il Ministro Urso, saluto il Presidente Orsini, saluto il Presidente Zoppas, saluto e ringrazio tutte le aziende che fanno parte del Premio Leonardo. Penso che ci sia bisogno di iniziative come queste, la costanza con la quale rinnovate questo evento è particolarmente importante ed è anche la ragione per la quale, nonostante una settimana un po' complessa, abbia deciso di essere qui. 
Qualche giorno fa a Palazzo Chigi abbiamo premiato i Maestri dell'arte della cucina italiana, un premio che ha istituito questo Governo, curiosamente non esisteva, e quindi era anche un messaggio per dire che momenti come questi hanno bisogno di essere moltiplicati. 
Non per un fatto di banale celebrazione, che comunque sarebbe importante, ma come esempio, come insegnamento. Dicevo in quell'occasione, che c'è un proverbio latino che a me piace molto che dice Verba movent exempla trahunt, le parole muovono ma gli esempi trascinano. 
Ed è esattamente quello di cui noi abbiamo bisogno, perché le storie che noi abbiamo premiato oggi  - e quelle che non premieremo oggi ma che fanno parte della eccellenza della storia dell'Italia - sono storie di uomini e di donne che hanno dimostrato soprattutto una cosa: che gli unici limiti davvero reali sono quelli nei quali noi decidiamo di credere, ma se noi non ci facciamo dire dagli altri o anche spesso da noi stessi quali sono i limiti che ci sono stati imposti, se noi decidiamo di provare a superare quei limiti, beh signori può accadere che ci si riesca. 
Serve costanza, serve disponibilità al sacrificio, serve la capacità di mettersi in discussione, serve non cercare degli alibi. Perché accade che si cerchino anche degli alibi quando le cose non vanno bene. Noi dobbiamo ricordarci che la gran parte di quello che riusciamo a fare nella nostra vita dipende soprattutto da noi. Poi, certo, ci devono essere le istituzioni, ci devono essere le risposte, ci deve essere la politica.
Noi stiamo cercando di fare il nostro meglio - ringrazio chi lo ha ricordato – per rafforzare la competitività del nostro sistema, ma se poi gli imprenditori non ci credessero, anche il lavoro che facciamo noi sarebbe inutile. Esattamente come sarebbe molto più difficile per gli imprenditori fare quel lavoro se la politica non decidesse di stare al loro fianco. Io ho fatto del mio meglio in questi due anni e mezzo, anche girando tutto il mondo. Perché? Perché io so che quando apro una porta ho un sistema Italia che segue, che arriva, che è in grado di fare l'altra parte del lavoro. E quindi non è politica estera, no, perché si dice spesso “Il Presidente Meloni lavora moltissimo sulla politica estera” … non è politica estera, è politica interna. È la capacità, la possibilità di aprire nuovi spazi. Ma noi abbiamo bisogno anche di trasferire questo insegnamento, l'insegnamento di storie incredibili, straordinarie, da film si direbbe, perché raccontando quelle storie aiutiamo anche tanti altri a capire che è possibile. È la storia di Pietro Ferrero, perché io immagino che quando Pietro Ferrero ha cominciato nel suo laboratorio a produrre la sua “pasta giandujot”, che distribuiva lui con la sua Topolino, non avrebbe potuto immaginare che sarebbe arrivato un giorno in cui il Primo Ministro italiano avrebbe regalato un barattolo di Nutella al Re d'Inghilterra, come io ho fatto la scorsa settimana. Uno dei tanti prodotti iconici, però l'ho regalato accompagnandolo con un biglietto. E quel biglietto erano le istruzioni per l'uso di questo regalo. E c'era scritta una cosa che suonava più o meno così: in una domenica di pioggia, se dovessi essere un po' giù di corda, indossa il tuo miglior pigiama, siediti sul divano, guarda quella serie televisiva che volevi vedere da molto tempo, prendi un cucchiaino, apri questo regalo e ti sentirai meglio. 
Perché è un modo di dire che i prodotti italiani si affermano nel mondo perché fanno bene, perché fanno anche bene al cuore, un modo di dire che il prodotto italiano non vince perché è più competitivo sul prezzo, vince perché è imbattibile sulla qualità. Che è anche la consapevolezza che noi dobbiamo avere, perché sappiamo che siamo in un momento difficile, vediamo come va nelle prossime ore, non sento alcuna pressione come voi potete immaginare per i miei prossimi due giorni… faremo del nostro meglio come sempre sicuramente. Io sono consapevole di quello che rappresento e sono consapevole di quello che sto difendendo. 
Vediamo come si sviluppa il quadro nel quale ci troviamo ma ricordiamoci che noi abbiamo la forza, la capacità, l'intelligenza, la creatività per superare ogni ostacolo. Abbiamo superato ostacoli ben peggiori. Bisogna solamente ricordare che, quando un prodotto italiano viene esportato, la gran parte della ricchezza non la produce in Italia, la produce dove viene esportato. E quindi anche noi con questo nostro lavoro legato all'export produciamo ricchezza anche per gli altri, ed è bene per tutti continuare ad avere a che fare con l'Italia, perché l'Italia è in grado di produrre benessere, eccellenza e ricchezza. 
Lo possiamo fare solamente insieme, continueremo a farlo insieme, vi ringrazio. 
 
",2025-04-15,https://www.governo.it/it/articolo/cerimonia-di-conferimento-dei-premi-leonardo-lintervento-del-presidente-meloni/28214
"Inaugurazione del “MSC Miami Cruise Terminal” di Miami, videomessaggio del Presidente Meloni","Buongiorno a tutti!
Sono molto contenta di celebrare insieme a voi, anche se purtroppo da lontano, questa giornata così importante.
L’inaugurazione del nuovo MSC Terminal di Miami - il più grande terminal crocieristico al mondo - è un vanto per la nostra Nazione e ci riempie di orgoglio. Come sapete, il Governo ha accompagnato e sostenuto la costruzione di quest’infrastruttura frutto della collaborazione tra MSC Crociere e Fincantieri, non solo perché rappresenta un simbolo della capacità tutta italiana di saper coniugare tradizione e innovazione ma anche perché costruisce una straordinaria vetrina del Made in Italy e di ciò che sappiamo fare meglio.
Questo progetto, che ovviamente porterà benefici reciproci all’Italia e agli Stati Uniti, è anche una prova concreta del valore aggiunto che il Sistema Italia è in grado di generare, soprattutto in quegli ambiti nei quali la nostra Nazione esprime una vocazione secolare e può contare su eccellenze tecnologiche e industriali. Com’è, ad esempio, la dimensione marittima. Il mare rappresenta tante cose per l’Italia. È storia, identità, cultura. È la linea blu che disegna la fisionomia della nostra splendida terra, e la rende unica. È confine ma anche orizzonte. È protezione e sfida, stimolo continuo a spingerci oltre i nostri limiti. Non è un caso, infatti, che già negli anni Venti e Trenta del Novecento gli oceani erano solcati da tanti piroscafi transatlantici italiani che assicuravano i collegamenti marittimi tra i principali porti europei e americani. Navi come il “Conte Rosso” e i piroscafi “Colombo”, “Dante Alighieri” e “Giuseppe Verdi” hanno realizzato i sogni di tanti italiani e viaggiatori, e hanno permesso di costruire ponti preziosi tra Italia e Stati Uniti. 
La nostra posizione geografica è anche, quindi, un pezzo insostituibile del nostro sistema produttivo ed economico, che produce ricchezza e benessere. Mai come ora l’economia del mare è centrale nelle strategie nazionali e rappresenta un asset su cui stiamo puntando con grande determinazione, perché è ciò che siamo che di fatto ci impone di farlo. Siamo infatti una Nazione marittima, una Nazione al centro del Mediterraneo, un ponte naturale tra l’Europa, l’Africa e il Medio Oriente ma anche la cerniera tra i due grandi spazi marittimi del mondo, l’Atlantico da una parte e l’Indo-pacifico dall’altro. Tutto questo rende l’Italia centrale nelle dinamiche globali, e ci offre anche straordinarie opportunità. Penso ad esempio alla possibilità di diventare – come stiamo cercando di fare - l’hub energetico d’Europa, per far incontrare l’offerta, esistente e potenziale, del Continente africano con la domanda europea di energia.
Così come penso all’opportunità di essere il punto di arrivo o lo snodo di una vasta rete di interconnessioni economiche e infrastrutturali. Come è nel caso del corridoio Imec, che punta a collegare le città portuali dell’India, del Medio Oriente e dell’Europa e che ci consentirebbe di liberare un enorme potenziale per il nostro commercio e per le nostre imprese, a partire ovviamente da quelle che rientrano proprio nell’ambito della blue economy.
Siamo insomma determinati a proseguire in questa direzione, perché il nostro obiettivo è diventare sempre più protagonisti nell’economia del mare, lavorando insieme per unire la nostra grande tradizione marittima alle innovazioni che possono far evolvere e sviluppare il settore.
Ricopriamo già una posizione di leadership nella cantieristica, nell’industria armatoriale, nella crocieristica e in tanti ambiti ma io sono convinta che ci sia ancora un grande potenziale inespresso e che sia nostro dovere lavorare per liberarlo.
Perché l’Italia ha già dimostrato di saper fare cose incredibili, ma ha anche le carte in regola per continuare a stupire e per lasciare ancora il mondo a bocca aperta.
Grazie a tutti, e viva l’Italia!
",2025-04-05,https://www.governo.it/it/articolo/inaugurazione-del-msc-miami-cruise-terminal-di-miami-videomessaggio-del-presidente-meloni
"Stati Generali della Protezione Civile 2025, videomessaggio del Presidente Meloni","Buongiorno a tutti.
Grazie al Ministro Nello Musumeci e al Capo Dipartimento della Protezione Civile Fabio Ciciliano per aver promosso questa prima edizione degli Stati Generali della Protezione Civile. Penso che si tratti di un’occasione molto preziosa di confronto e dialogo tra tutte le componenti del Servizio Nazionale di Protezione Civile, anche e soprattutto per individuare soluzioni concrete ai problemi, vecchi e nuovi, che l’Italia è chiamata ad affrontare.
Gli eventi estremi legati ai cambiamenti climatici, la strutturale fragilità del nostro territorio minacciata dal dissesto idrogeologico e dai rischi sismici e vulcanici, le diverse emergenze vissute in questi anni ci hanno imposto di riflettere su come rendere la Protezione Civile uno strumento sempre più efficace e sempre più tempestivo. Questa riflessione ha portato il Governo a presentare in Parlamento una proposta di riforma del Codice di Protezione Civile, per renderlo più attuale alle esigenze che oggi si presentano. Il nostro obiettivo è rafforzare e potenziare un modello di cui andiamo già tutti molto orgogliosi, che è nato dall’intuizione e dalla lungimiranza di Giuseppe Zamberletti e che negli ultimi 40 anni è diventato un punto di riferimento a livello europeo e internazionale.
Ci siamo occupati anche di dotare la Nazione di un quadro normativo più semplice e chiaro per affrontare la fase successiva ad una calamità naturale. È da poco diventato legge il Codice della Ricostruzione, che stabilisce a monte chi deve fare cosa, garantisce velocità ed efficienza a tutti i processi decisionali e fissa tempi certi per superare l’emergenza. Norme che io considero fondamentali per dire basta a ricostruzioni infinite, per scongiurare lo spopolamento dei territori colpiti e per sostenere la loro ripresa economica, produttiva e sociale.
Se ricostruire è sempre un costo, prevenire è sempre un investimento. Ecco perché questo Governo ha scelto di rimettere al centro la cultura della prevenzione, partendo soprattutto dalla scuola e dai giovani. Perché è decisivo conoscere la vulnerabilità del territorio in cui si vive e sapere quali sono i comportamenti corretti da adottare in caso di un terremoto o di un’alluvione. È una sfida ambiziosa, ma che questo Governo non ha avuto paura di raccogliere, grazie soprattutto al lavoro dei Dipartimenti della Protezione civile e di Casa Italia. La prevenzione è il nostro primo obiettivo, a tutti i livelli. Come stiamo dimostrando nell’area dei Campi Flegrei, dove siamo intervenuti con grande celerità e dove stiamo portando avanti un piano di messa in sicurezza con ritmi che sono serrati, anche grazie all’investimento di circa mezzo miliardo di euro.
Questi Stati Generali si svolgono in coincidenza dell’anniversario del terremoto dell’Aquila. La Protezione Civile ha avuto, anche in quell’occasione, un ruolo fondamentale e ha aiutato gli aquilani e gli abruzzesi a rialzarsi, esattamente come ha fatto nelle tante emergenze che la nostra Nazione ha attraversato. 16 anni fa siamo stati feriti, però abbiamo saputo rialzarci e tornare più forti. L’Aquila è rinata, ed è rinata grazie ad un lavoro di squadra straordinario e di cui siamo tutti orgogliosi. Quello stesso lavoro di squadra che, in un’ottica di sussidiarietà, è alla base del sistema di Protezione Civile e deve continuare a rappresentare la strada da seguire e da valorizzare, per coordinare al meglio gli interventi e garantire ai cittadini risposte certe e sempre più veloci. Le sfide sono molte, ma noi ci siamo.
Grazie e buon lavoro a tutti.
",2025-04-04,https://www.governo.it/it/articolo/stati-generali-della-protezione-civile-2025-videomessaggio-del-presidente-meloni/28121
"Premio Maestro dell'arte della cucina italiana, l'intervento del Presidente Meloni","Buongiorno a tutti, grazie di essere qui, grazie al Ministro dell'Agricoltura, della Sovranità Alimentare e delle Foreste, Francesco Lollobrigida, grazie ai presidi, ai docenti e agli studenti delle scuole che sono presenti, grazie a tutte le autorità, ma soprattutto grazie ai Maestri che ci hanno onorato stamattina della loro presenza ed, ovviamente a tutti, benvenuti nel cortile di Palazzo Chigi. Questo luogo è uno dei luoghi più simbolici e solenni delle nostre istituzioni, di solito il Presidente del Consiglio in questo luogo, come sanno bene gli ambasciatori, riceve i propri omologhi, qui ci sono schierati reparti d'onore, suonano gli inni nazionali.
Insomma, è un luogo molto solenne per il nostro lavoro e noi abbiamo voluto che questa cerimonia si celebrasse esattamente in questo luogo. Per una ragione precisa: noi oggi abbiamo consegnato un riconoscimento che non esisteva. Aggiungo che incredibilmente non esisteva. Incredibilmente nessuno fin qui aveva pensato a un modo per valorizzare il contributo di chi, con la sua opera, con il suo ingegno, con la sua passione, con la sua competenza, esalta ogni giorno il prestigio della cucina italiana e facendolo rende lustro alla nostra Nazione, valorizza il nostro straordinario patrimonio enogastronomico, lo rende apprezzato e desiderato in tutto il mondo. Cioè proprio l'Italia, la Nazione che più di ogni altra è famosa nel mondo per la sua arte culinaria non ha mai ritenuto di dover rendere il giusto merito a chi fa grande quest'arte, a chi la esporta, a chi di fatto costruisce un pezzo fondamentale della nostra reputazione e ci garantisce quella ammirazione che il mondo intero ci tributa. 
Allora noi abbiamo deciso, su suggerimento di alcune persone che sono state fondamentali in questo percorso, di colmare questa lacuna e di costruire un sistema di premialità che fosse specificamente dedicato alle professioni della gastronomia, come peraltro lo ricordava bene il Ministro Lollobrigida, avviene già da molto tempo in altre Nazioni dalle quali tuttavia non abbiamo da imparare. Lo abbiamo fatto perché, se siamo la Patria del buono e della qualità, noi lo dobbiamo a persone come quelle che sono state premiate oggi, a uomini e donne che sono fondamentalmente innamorati dell'Italia, delle sue tradizioni, del suo territorio, del suo patrimonio unico al mondo. 
E io penso, noi pensiamo, che fosse giusto per l'Italia ringraziare questi simboli, questi patrioti, questi ambasciatori per il servizio che rendono alla nostra Nazione. E così abbiamo chiesto all'Istituto Poligrafico Zecca dello Stato - e ringrazio e saluto il Presidente Perrone - di realizzare una medaglia di bronzo, una spilla e un fregio e abbiamo scelto di attribuire e formalizzare per ognuna di queste persone il titolo di Maestro, perché è esattamente quello che sono: Maestri di cucina, di arte, di vita, di Italia. 
La loro maestria ci ricorda da dove veniamo ma anche quello che riusciamo a fare. Ci insegna cosa sia la tradizione perché noi si possa essere pienamente consapevoli di quello che abbiamo ereditato e della responsabilità che abbiamo nel trasmettere quella eredità a chi verrà dopo di noi. Con il loro esempio ci raccontano cosa sia l'orgoglio di essere italiani, perché come dice un vecchio proverbio latino - verba movent, exempla trahunt - cioè le parole muovono, ma gli esempi trascinano, e noi italiani abbiamo, sì, bisogno di chi sappia trascinarci per tornare, se vogliamo, a credere in noi stessi, come dovremmo credere in noi stessi, a credere nelle cose straordinarie che questa Nazione sa e può fare, vale ovviamente soprattutto per i giovani a partire dai tanti ragazzi che sono qui oggi, che stanno studiando per diventare domani maestri a loro volta. Il vostro esempio trascina perché è fonte di ispirazione, qualcosa che si può vedere, che si può toccare, che si può gustare e che però ha anche delle ricadute sociali ed economiche particolarmente importanti, come abbiamo intravisto insomma anche nei video che sono stati mostrati durante le premiazioni.
Voi ci ricordate che è nostro compito saper accompagnare la grande eredità che abbiamo ricevuto nel futuro consegnando il testimone di generazione in generazione. Ed è il motivo per il quale abbiamo previsto anche che i nostri maestri possano insegnare in qualità di esperti negli istituti professionali per l'enogastronomia e l'ospitalità alberghiera. Anche in questo modo vogliamo preparare i nostri ragazzi a percorrere nuove strade di eccellenza, potendo contare sulla esperienza, sul campo, sull'insegnamento di chi ha fatto della propria passione un lavoro e del proprio lavoro un'arte. Ai premiati di oggi, come ricordava il Ministro, si aggiungeranno negli anni nuovi maestri, ma anche nuove categorie oltre le otto che abbiamo stabilito per ora, insomma, che abbiamo premiato questa mattina, perché il nostro obiettivo è quello di creare una vera e propria comunità di riferimento per l'eccellenza della nostra enogastronomia, farlo in Italia e farlo al cospetto del mondo, perché l'enogastronomia italiana è un'arte capace di raccontare la nostra cultura, il nostro modo di vivere, ma soprattutto di esprimere la nostra identità nazionale in quella che è la sua varietà e la sua complessità e quindi il bello della nostra identità.
Questa è anche la ragione per la quale abbiamo candidato la cucina italiana, la più apprezzata al mondo, a patrimonio immateriale dell'UNESCO, per tutto quello che rappresenta in termini di cultura, di storia, ma diciamo anche questo di benessere. E voglio dire, quindi senza esagerare, che mi piace considerare queste persone come una sorta di beni culturali viventi, perché nelle loro mani, nella loro maestria, c'è la sintesi di un patrimonio che continua ad evolversi pur rimanendo ancorato alle proprie radici, fedele alle proprie radici. Il loro valore va al di là di quello che fanno e produce un valore promozionale inestimabile per l'Italia, per la sua agricoltura, per la sua enogastronomia, per tutto il settore agroindustriale e anche per questo abbiamo il dovere e la gioia di riconoscere quello che queste persone fanno per tutti noi. 
Per quello che riguarda la politica, ovviamente, il nostro compito non può che essere quello di sostenervi, di valorizzarvi, come stiamo facendo per i nostri prodotti agroalimentari, che sono anch'essi un bene da difendere, perché raccontano la millenaria vocazione produttiva dell'Italia, rappresentano uno dei principali assi strategici dell'economia italiana. Le decine di migliaia di imprese del settore generano occupazione, generano benessere, generano ricchezza. È un settore, se consideriamo la filiera indotto, che vale mediamente più di 600 miliardi di euro e che è in continua crescita anche sui mercati internazionali.
I prodotti agroalimentari italiani sono richiesti in tutto il mondo, a partire ovviamente dall'Europa, mentre bisogna ricordare che gli Stati Uniti sono il secondo mercato di destinazione con un export che è salito nel 2024 del 17%. Quello statunitense per noi è un mercato fondamentale, è evidente che l'introduzione di nuovi dazi avrebbe risvolti pesanti per i produttori italiani. Penso personalmente che sarebbe anche un'ingiustizia per molti americani perché limiterebbe la possibilità di acquistare e consumare le nostre eccellenze solo a chi ha la possibilità economica di spendere di più, è la ragione per la quale resto convinta che si debba lavorare per scongiurare in tutti i modi possibili una guerra commerciale che non avvantaggerebbe nessuno, né gli Stati Uniti e né l'Europa, il che ovviamente non esclude, se necessario, di dover anche immaginare risposte adeguate a difendere le nostre produzioni.
Del resto la difesa del nostro agroalimentare è stata una priorità per questo Governo fin dal suo insediamento. Lo abbiamo fatto con stanziamenti e investimenti record, come mai si erano visti. Lo abbiamo fatto investendo sulla competitività delle filiere, contrastando la contraffazione e la concorrenza sleale, lo abbiamo fatto puntando sulla formazione per avvicinare sempre di più i giovani a un mondo che ha bisogno del loro entusiasmo e della loro capacità di innovare, lo abbiamo fatto anche affermando in Europa e non solo che gli agricoltori e i produttori non sono nemici dell'ambiente ma sono semmai i primi custodi della natura. Questa è la visione che abbiamo incarnato finora, che intendiamo portare avanti, perché l'arte culinaria e l'agroalimentare sono sinonimi di identità e di cultura, ma anche di qualità, di solidarietà, di sostenibilità, di cura del territorio, di energia pulita. Finché ci sarà chi semina, chi coltiva, chi raccoglie e chi trasforma quei prodotti in opere d'arte sulla nostra tavola, ci saranno anche un'Italia e un'Europa capaci di guardare al futuro con speranza e con ottimismo.
Siamo fieri di voi, grazie davvero. 
 
",2025-04-02,https://www.governo.it/it/articolo/premio-maestro-dellarte-della-cucina-italiana-lintervento-del-presidente-meloni/28098
"Border Security Summit di Londra, videomessaggio del Presidente Meloni","*** A seguire la traduzione in italiano
Good morning everyone.
I wish to thank Prime Minister Starmer, my friend Keir, for his invitation to this important summit dedicated to border security. It is a priority that Italy and the United Kingdom jointly share, a priority that represents an essential focus of the bilateral cooperation between our nations, because we both are convinced that our freedom and the prosperity and well-being of our people do depend on security.
Keir and I agree that border security also, and above all, depends on governing migration flows and combatting mass irregular immigration, a global phenomenon which affects Europe in particular, both within and outside EU borders. This is why our governments have long been working together to defeat the criminal organisations that exploit and profit from people's despair and legitimate desire for better living conditions. We are uniting our efforts, making police forces, intelligence services and judicial authorities speak louder because our common goal is to target the problem at its very heart, namely the profits made by boatmen smugglers and traffickers. And we are doing so by following that extraordinary intuition of two Italian great judges, Giovanni Falcone and Paolo Borsellino, which is summed up in the words ‘follow the money’, and which has become an international model. 
Equally crucial in this respect is the strengthening of Europol's and Eurojust's cooperation with third countries. 
We are also working together to address the root causes of migration and thus guarantee the right not to migrate. This means building a model of cooperation with the countries of origin and transit of migration flows so that they can prosper on the resources they own. And I am very satisfied, from this point of view, with our excellent cooperation with the United Kingdom in the framework of the Rome Process, notably on the front of assisted voluntary returns. Yet fighting irregular migration also means encouraging instead regular migration and reaffirming the principle that it is up to each nation, and not to traffickers, to decide who should enter and who should not enter its own territory. 
We also agree with Keir that we should not be afraid to imagine and build innovative solutions, like the one that Italy launched with Albania. A model that was criticised at first, but that then has gained increasing consensus, so much so that today the European Union is proposing to set up return hubs in third countries. This means that we were right, and that the courage to lead the way has been rewarded. 
We still have a lot of work to do together, and I am very happy to be able to count on the support and collaboration of the United Kingdom within this challenge. I'm convinced that today's summit will enable us to further strengthen our synergy and to speed up the momentum towards new projects and concrete initiatives. 
Thank you and I wish good work to all of you.
***
Buongiorno a tutti!
Ringrazio il Primo Ministro Starmer, l’amico Keir, per l’invito a questo importante Summit dedicato alla sicurezza dei confini. È una priorità che l’Italia e il Regno Unito condividono e che rappresenta un punto fondamentale della cooperazione bilaterale tra le nostre Nazioni, perché siamo entrambi convinti che dalla sicurezza dipenda la nostra libertà, la prosperità e il benessere dei nostri popoli.
Con Keir siamo d’accordo che la sicurezza dei confini passa anche e soprattutto dal governo dei flussi migratori e dal contrasto all’immigrazione illegale di massa. Fenomeno globale, che interessa particolarmente l’Europa, dentro e fuori i confini UE. È il motivo per il quale i nostri Governi stanno lavorando insieme da tempo per sconfiggere le organizzazioni criminali che lucrano sulla disperazione e sul legittimo desiderio delle persone di avere condizioni di vita migliori. Stiamo unendo gli sforzi, facendo parlare di più le Forze di polizia, i servizi di intelligence e le autorità giudiziarie perché l’obiettivo comune è puntare al cuore del problema, che sono i profitti di scafisti e trafficanti. E lo stiamo facendo seguendo quella straordinaria intuizione di due grandi giudici italiani, Giovanni Falcone e Paolo Borsellino, che è riassunta nelle parole “follow the money” e che è diventata un modello internazionale. Altrettanto cruciale, in questo senso, è il rafforzamento della cooperazione di Europol e Eurojust con i Paesi terzi.
Stiamo lavorando, insieme, anche per affrontare le cause profonde della migrazione e garantire così il diritto a non dover migrare. Ciò vuol dire costruire un modello di cooperazione con le Nazioni di origine e transito dei flussi migratori, affinché possano prosperare con le risorse che possiedono. E sono molto felice, da questo punto di vista, dell’ottima collaborazione avviata con il Regno Unito nell’ambito del Processo di Roma, soprattutto sul fronte dei rimpatri volontari assistiti. Ma combattere l’immigrazione illegale significa, anche, favorire quella legale, e riaffermare il principio che spetta ad ogni Nazione, e non ai trafficanti, decidere chi deve entrare e chi no sul proprio territorio.
Con Keir siamo inoltre d’accordo che non bisogna aver paura di immaginare e costruire soluzioni innovative, come quella avviata dall’Italia con l’Albania. Modello criticato all’inizio ma che ha poi raccolto sempre più consenso, tanto che oggi l’Unione Europea propone di creare centri per i rimpatri nei Paesi terzi. Ciò vuol dire che avevamo ragione, e che il coraggio di fare da apripista è stato premiato.
Abbiamo insieme ancora tanto lavoro da fare, e io sono molto contenta di poter contare sul sostegno e sulla collaborazione del Regno Unito in questa sfida. Sono convinta che il Summit di oggi ci permetterà di rafforzare ancor di più la nostra sinergia, e di spingere l’acceleratore verso nuovi progetti e iniziative concrete.
Vi ringrazio e vi auguro buon lavoro!
",2025-03-31,https://www.governo.it/it/articolo/border-security-summit-di-londra-videomessaggio-del-presidente-meloni/28086
"Comunicazioni in vista del Consiglio europeo del 20-21 marzo, l'intervento del Presidente Meloni al Senato","Signor Presidente, Onorevoli Colleghi,
ci ritroviamo alla vigilia di un Consiglio Europeo che cade in un momento estremamente complesso per le dinamiche globali, e allo stesso tempo decisivo per il destino dell’Italia, dell’Europa e dell’Occidente. Vengo in quest’Aula con la speranza che il dibattito odierno ci trovi tutti consapevoli del tempo grave che stiamo attraversando, e che si possa, pur nel rispetto delle posizioni di ciascuno, provare a ragionare insieme di quali siano le scelte migliori per la nostra Nazione, con il senso di realtà e di responsabilità che si deve a momenti come questi.
Il Consiglio Europeo di marzo, tradizionalmente dedicato ai temi economici e della competitività, si arricchisce inevitabilmente - come tutti gli ultimi - dei grandi temi geopolitici e geostrategici che sono, ormai da tempo, una priorità inevitabile.
Tema centrale del Consiglio Europeo sarà certamente il rilancio e il rafforzamento della competitività. Competitività potrebbe sembrare un fumoso concetto astratto, ma non lo è. Riguarda i nostri sistemi produttivi, certo, ma determina anche la possibilità per i nostri figli di trovare lavori qualificati e ben remunerati senza dover lasciare la propria Nazione. Competitività vuol dire per gli Stati nazionali poter offrire servizi sociali adeguati e sempre migliori ai cittadini. Competitività significa, ⁠allargando la prospettiva, disporre dei mezzi e delle risorse necessari non solo a non dipendere da altri ma anche a poter difendere i nostri valori e la nostra visione a livello internazionale. 
In sostanza, quello che dobbiamo tutti chiederci è: un’Europa desertificata da un punto di vista industriale, e in ritardo nella ricerca e nello sviluppo di nuove tecnologie, è destinata ad essere più o meno ascoltata? Ecco, la sintesi delle ragioni per le quali è importante che questo Consiglio Europeo segni dei passi avanti concreti su alcuni ambiti necessari per affrontare e vincere la sfida della competizione internazionale e non condannarci, invece, al ruolo di gregario. 
Da parte mia, intendo insistere, con forza, per proseguire in quel cambio di paradigma che l’Italia chiede da tempo e la Commissione ha cominciato a delineare attraverso la “Bussola per la Competitività”, ma che ora non può più rimanere sulla carta, e deve invece essere trasformato in atti concreti.
L’obiettivo, principalmente, deve essere quello di assicurare un percorso di decarbonizzazione sostenibile per le nostre imprese e per i nostri cittadini, così da risolvere il divario nell’innovazione che l’Europa sconta, e ridurre le nostre troppe, e troppo pericolose, dipendenze strategiche.
 
Continueremo ad insistere per una politica industriale efficace, che sappia combinare gli obiettivi ambientali con la competitività, rinunciando agli eccessi ideologici che abbiamo purtroppo visto e denunciato in passato. Il Clean Industrial Deal, presentato dalla Commissione, va in questa direzione, ma sia chiaro che intendiamo impedire che si trasformi in un nuovo Green Deal con un nome diverso. 
Per farlo, chiediamo azioni concrete. La prima tra queste non può non riguardare il settore dell’auto, un settore industriale strategico per l'Europa che non può essere abbandonato al proprio destino. È per questo che insieme alla Repubblica Ceca abbiamo depositato un non-paper, ovvero un documento di lavoro, che oggi è sostenuto da numerosi Stati membri.
Anche grazie a questo nostro costante lavoro, il 5 marzo scorso la Commissione ha presentato il Piano industriale per il settore automotive. Il Piano contiene alcuni primi sviluppi positivi, come la prospettiva di una soluzione – seppur temporanea – per il tema delle multe per i produttori non in linea con gli obiettivi di quota di mercato di veicoli, e l’anticipo della revisione degli obiettivi in termini di emissioni. Tutte materie che, appunto, sono oggetto del nostro non paper e che lavoriamo perché siano anche nelle conclusioni di questo Consiglio. 
Occorrerà insistere, nell’ambito della più generale revisione della normativa preannunciata dalla Commissione per la seconda parte di quest’anno, affinché venga pienamente applicato il principio della neutralità tecnologica, ad esempio ricomprendendo i biocarburanti – oltre a e-fuels e idrogeno – tra le tecnologie utili ai fini della decarbonizzazione e affinché venga prestata la dovuta attenzione al settore dei veicoli pesanti, che finora è stato colpevolmente ignorato. 
Importante l’annuncio di poche ore fa, da parte della Commissione, di voler intervenire, come richiesto dall’Italia, sugli effetti distorsivi del CBAM, il Meccanismo di adeguamento del carbonio alle frontiere, che tanto hanno danneggiato la siderurgia europea. 
Tra gli strumenti concreti che possono dare respiro ai settori produttivi, l’Italia sostiene con particolare forza la semplificazione e la riduzione degli adempimenti amministrativi. Sarò chiara: se l’Europa pensa di sopravvivere a questa fase continuando a pretendere di iper regolamentare tutto, invece di liberare le tante energie delle quali dispone, semplicemente non sopravviverà. È una nuova visione che serve, non perseverare negli errori fatti fin qui. E, soprattutto, è la politica che deve tracciare la rotta, non la burocrazia. 
Sosteniamo, quindi, l’azione di semplificazione avviata dalla Commissione europea con i pacchetti Omnibus, il primo dei quali è stato presentato pochi giorni fa ed è dedicato alla semplificazione delle regole di rendicontazione e due diligence per la sostenibilità.

Siamo però convinti che l’azione di semplificazione non debba arrivare solo a valle, ma debba intervenire a monte, in tutte le nuove proposte di legislazione europea. Condivideremo per questo l’invito alla Commissione, e con lei ai co-legislatori, a lavorare per raggiungere l'obiettivo di ridurre il costo di tutti gli oneri amministrativi almeno del 25% per tutti, e almeno del 35% per le piccole e medie imprese. Faremo tutto quello che possiamo per impedire che l’Europa venga soffocata dalle sue stesse regole. 
Altro tassello fondamentale di una seria strategia industriale europea è la sicurezza energetica. Serve, su questo, un’azione comune europea. Abbiamo fatto importanti progressi negli ultimi anni, ma molto resta ancora da fare per superare le nostre vulnerabilità: i prezzi dell’energia troppo alti sono un freno evidente alla nostra competitività, e per questo servono misure immediate e strutturali.
Il Piano d’Azione per l’energia accessibile, presentato contestualmente al Clean Industrial Deal, individua misure urgenti per la volatilità dei prezzi dell’energia e per aumentare la resilienza del sistema energetico nell’Unione europea. Ma servono anche misure a lungo termine. E tra queste, la riforma del mercato elettrico europeo, adottata a luglio scorso, rappresenta un importante passo in avanti per un mercato elettrico europeo più resiliente e flessibile, capace di garantire stabilità e prevedibilità dei prezzi. Ma sarà evidentemente fondamentale assicurarne un’attuazione veloce.
Occorre proseguire nel cammino avviato per migliorare la nostra efficienza energetica e rafforzare sempre di più le nostre interconnessioni. L’Italia, da questo punto di vista, si è candidata, come sapete, a diventare l’hub di approvvigionamento e distribuzione in grado di far incontrare l’offerta, esistente e potenziale, del Continente africano, e la domanda europea di energia.
È un’ambizione alla quale diamo voce anche attraverso il Piano Mattei, che ha tra i suoi pilastri proprio l’energia e che il Governo sta lavorando per “europeizzare” e “internazionalizzare” sempre di più, rafforzando sia la sinergia con il Global Gateway dell'UE che con la Partnership for Global Infrastructure and Investment, lanciata in ambito G7. 
Un ulteriore punto di cui ci occuperemo al Consiglio Europeo sarà il completamento dell’Unione dei mercati dei capitali, un passo decisivo e al tempo stesso una necessità per dotare l’Europa di un’infrastruttura finanziaria capace di stimolare quegli investimenti privati di cui non possiamo più fare a meno se vogliamo sostenere la competitività. Non possiamo fingere di non vedere come ogni anno oltre 300 miliardi di euro di liquidità europea finiscano in investimenti extra UE. Sono investimenti che abbiamo la possibilità, e il dovere, di intercettare. Il Vertice Euro, in agenda per giovedì pomeriggio, ci darà l’occasione di approfondire questi temi. 

Nel corso del Consiglio europeo terremo anche un primo scambio di opinioni sulla revisione e sulla struttura del prossimo Quadro Finanziario Pluriennale, ovvero il bilancio dell’Unione. Un bilancio pluriennale nel quale l’Italia intende indirizzare meglio le risorse, individuare modalità innovative e sempre più efficaci per finanziare le nuove priorità strategiche, difendere al meglio le voci riguardanti le politiche per la coesione e le politiche agricole che, grazie anche alle riforme effettuate da questo Governo, oggi possono raggiungere performance sempre migliori. 
Non è formalmente all’ordine del Consiglio Europeo il tema dei dazi e dei rapporti commerciali con gli Stati Uniti, ma ovviamente è punto da tenere in grande considerazione, soprattutto per una Nazione esportatrice e da molti anni in surplus commerciale come l’Italia. Come sapete, al momento, l’Amministrazione Trump ha deciso di riattivare, lo scorso 12 marzo, i dazi sulle importazioni dall’Unione europea di acciaio, alluminio e determinati prodotti derivati. Dazi che erano stati attivati nel 2018, e poi sospesi nel 2021.
Gli Stati Uniti hanno, inoltre, annunciato la possibilità di attivare il prossimo aprile ulteriori dazi su altri comparti, di cui però ancora non sono noti i dettagli. La Commissione europea ha risposto all’entrata in vigore delle misure statunitensi annunciando delle contromisure di riequilibrio, alcune delle quali scatteranno il primo aprile, mentre altre sono attualmente allo studio e dovrebbero entrare in vigore successivamente. 
Il quadro è complesso e in costante evoluzione, tenuto conto che gli Stati Uniti hanno attivato misure simili anche nei confronti di altre Nazioni, ma io sono convinta che si debba continuare a lavorare, con concretezza e pragmatismo, per trovare un possibile terreno d’intesa e scongiurare una “guerra commerciale” che non avvantaggerebbe nessuno, né gli Stati Uniti né l'Europa.
E credo che non sia saggio cadere nella tentazione delle rappresaglie che diventano un circolo vizioso nel quale tutti perdono. Se è vero che i dazi imposti sulle merci extra UE possono teoricamente favorire la produzione interna, in un contesto fortemente interconnesso come quello delle economie europea e statunitense, il quadro si complica. 
I dazi possono facilmente tradursi in inflazione indotta, con la conseguente riduzione del potere d’acquisto delle famiglie e il successivo innalzamento dei tassi da parte della Banca Centrale Europea per contrastare il fenomeno inflattivo, come abbiamo già visto. Risultato: inflazione e stretta monetaria che frenano la crescita economica. Non sono certa, insomma, che sia necessariamente un buon affare rispondere ai dazi con altri dazi. Per questo, credo che le energie dell’Italia debbano essere spese alla ricerca di soluzioni di buon senso tra Stati Uniti ed Europa, dettate più dalla logica che dall'istinto, in una ottica di reciproco rispetto e di convenienza economica. 
 
In questo Consiglio Europeo torneremo a confrontarci anche sul governo dei flussi migratori. Anche in questa occasione si riunirà il tavolo, che l’Italia promuove insieme a Danimarca e Paesi Bassi e che vede coinvolti i governi maggiormente impegnati nel contrasto all’immigrazione irregolare. Anche questa volta, i lavori del Consiglio su questo tema sono stati anticipati dall’ormai consueta lettera della Presidente von der Leyen sull’attuazione della politica migratoria comune.
Se oggi questi appuntamenti sono diventati una consuetudine; se finalmente ci si pone come priorità l’attuazione di partenariati paritari con le Nazioni di origine e transito, la difesa dei confini esterni dell'Unione europea, il rafforzamento della politica dei rimpatri, la costruzione di soluzioni innovative, questo lo si deve al ruolo decisivo che l’Italia ha svolto in questi anni per cambiare l’approccio europeo in materia di immigrazione. 
Queste direttrici hanno orientato il nostro lavoro e ci hanno consentito di registrare un duplice obiettivo: la drastica riduzione degli sbarchi sulla rotta del Mediterraneo centrale, in particolare grazie al crollo delle partenze dalla Tunisia e dalla Libia, e la riduzione complessiva degli ingressi irregolari nella UE, anche sulle altre rotte, come quella balcanica. Nel 2024 gli sbarchi si sono ridotti del 60% rispetto al 2023 e di oltre il 35% rispetto al 2022. E a differenza di quello che ho sentito sostenere, attualmente i numeri di quest’anno sono in linea con quelli del 2024, con piccole oscillazioni, date soprattutto da una complessa dinamica libica. 
Ma ci sono altri dati significativi che voglio condividere con voi. L’Organizzazione Mondiale per le Migrazioni ci dice che nel 2024, sulla rotta del Mediterraneo centrale, a fronte di circa 66 mila arrivi, si sono registrati 1.695 morti e dispersi. Nel 2023, con oltre 157 mila arrivi irregolari, i morti e i dispersi sono stati 2.526. Nel 2014, l’anno dell’operazione Mare Nostrum, che nasceva per salvaguardare la vita in mare, gli arrivi furono circa 170 mila e si contarono 3.126 morti e dispersi. Cosa ci dicono questi dati? Ci dicono che diminuire le partenze e stroncare il business dei trafficanti è l’unico modo per ridurre il numero dei migranti che perdono la vita nel tentativo di raggiungere l’Italia e l’Europa. È questo il risultato che ci deve rendere maggiormente orgogliosi. 
In questi giorni abbiamo accolto con favore la proposta della Commissione europea sulla riforma del quadro legislativo europeo sui rimpatri, attraverso il passaggio da una Direttiva a un Regolamento direttamente applicabile nei 27 Stati Membri. Lo riteniamo uno sviluppo estremamente significativo, anche per armonizzare la prassi dei diversi Stati membri e rendere ancor più efficace l’azione di rimpatrio di chi non ha titolo ad essere accolto sul territorio europeo. È fondamentale che l’Unione europea diventi efficace in questo: se entri illegalmente in Europa non puoi rimanere sul nostro territorio, devi essere rimpatriato. 
 
Non dimentico, ovviamente, il nostro impegno sulle soluzioni innovative. Tra queste c’è, in prima battuta, il Protocollo Italia-Albania, che il Governo è determinato a portare avanti, anche alla luce dell’interesse e del sostegno mostrato da sempre più Nazioni europee. 
Anche qui, al di là della propaganda, penso sia chiaro a tutti che se nella nuova proposta di Regolamento si propone di creare centri per i rimpatri in Paesi terzi, è grazie al coraggio dell’Italia che anche su questo ha fatto da apripista.
Naturalmente, stiamo seguendo con grande attenzione il ricorso pregiudiziale innanzi alla Corte di Giustizia, relativo proprio ai trattenimenti in Albania, ma non solo, e devo dire di essere rimasta favorevolmente colpita dal fatto che la maggioranza degli Stati membri UE, così come la stessa Commissione Europea, siano intervenuti, tra la fase scritta e la fase orale della causa, per sostenere la posizione italiana sul concetto di Paese sicuro di origine.
L’auspicio, ovviamente, è che la Corte scongiuri il rischio di compromettere le politiche di rimpatrio, non solo dell’Italia ma di tutti gli Stati Membri e dell’Unione Europea stessa, perché significherebbe minare alla base il sistema di Schengen e la stabilità stessa dell’Europa. Ma, in ogni caso, noi stiamo proponendo alla Commissione di anticipare il più possibile l’entrata in vigore di quanto previsto dal nuovo Patto Migrazione e Asilo sulla definizione di Paese di origine sicuro, anche per fare definitiva chiarezza su un tema molto controverso e oggetto, come sapete, di provvedimenti giudiziari dal sapore spesso ideologico.
Il Consiglio Europeo di giovedì tornerà ad occuparsi, naturalmente, anche delle grandi crisi geopolitiche in atto, come diceva in apertura, a partire dal complesso quadro in Medio Oriente. Seguiamo con grande preoccupazione la ripresa dei combattimenti a Gaza, notizia delle ultime ore, che mette a repentaglio gli obiettivi ai quali lavoriamo: il rilascio degli ostaggi, di tutti gli ostaggi, e una fine permanente delle ostilità, così come il ripristino di una piena assistenza umanitaria nella Striscia. Voglio riportare a questo Parlamento la gratitudine espressa ieri da Re Abdullah II di Giordania per il fondamentale contributo italiano all’iniziativa da lui promossa di un corridoio aereo per garantire aiuti umanitari nella Striscia. Detto ciò, l’Italia accoglie con favore il Piano di ricostruzione presentato al vertice del Cairo lo scorso 4 marzo dai Paesi arabi. Per poter muovere verso una sua applicazione, nella prospettiva più ampia di una pace stabile e duratura e della soluzione politica a due Stati, è però necessario che Hamas rilasci gli ostaggi e deponga le armi. 

Allo stesso tempo, torniamo ad esprimere la nostra preoccupazione per quello che sta accadendo in Siria, in particolare dopo gli ultimi brutali attacchi che hanno visto milizie legate al nuovo governo di transizione uccidere centinaia di civili, appartenenti in gran parte alla minoranza alawita, ma colpendo anche la minoranza cristiana. 
Insieme ai partner europei, siamo impegnati a richiamare il nuovo governo a garantire una transizione democratica, fondata sul rispetto e sulla piena inclusione di tutte le minoranze etniche e religiose, a partire da quelle alawita, cristiana e curda. 
Ci uniamo all'auspicio di Papa Francesco, affinché, cito testualmente, ""il popolo siriano possa vivere in pace e sicurezza nella sua amata terra, e le diverse religioni possano camminare insieme nell’amicizia e nel rispetto reciproco"".  E con l'occasione voglio rivolgere con voi un affettuoso saluto al Santo Padre, che anche in un momento di prova non ha mai fatto mancare la sua forza e la sua guida. Il mio augurio, e so di poter interpretare il sentimento non solo di quest’Aula, ma di tutto il popolo italiano, è quello di poterlo vedere il prima possibile ristabilito del tutto.
La lotta al terrorismo è un altro aspetto determinante. Non ci devono essere spazi per un nuovo insorgere dell’Isis o ambiguità verso gruppi che intendano fare della Siria una base per organizzazioni terroristiche. Solo il rispetto di queste condizioni potrà consentire l’implementazione del ritiro delle sanzioni e delle misure restrittive iniziato settimane fa. Reputiamo, invece, molto incoraggianti gli sviluppi politici in Libano, e l’Italia continuerà a fare la propria parte a favore della stabilità e della sovranità libanese. In questo quadro, il mantenimento del cessate il fuoco rimane un fattore decisivo, così come l’impegno per sostenere le fasce più deboli della popolazione, a partire da sfollati interni e rifugiati.
Come da tre anni a questa parte, tema centrale del Consiglio Europeo in materia geopolitica sarà la guerra di invasione Russa all’Ucraina. In questi giorni ho sentito molte ricostruzioni che non ho condiviso e voglio cogliere questa importante occasione per ribadire alcuni punti fermi, e per me centrali. La nostra ferma e totale condanna della brutale aggressione all’Ucraina, così come il nostro sostegno al popolo ucraino, non sono mai stati in discussione, fin da quella terribile notte del 24 febbraio 2022 che ha scioccato il mondo. Ero allora la leader dell’unico partito all’opposizione del governo Draghi. Stavo per volare ad un convegno proprio negli Stati Uniti, quando arrivarono le prime notizie dell’invasione russa. Chiamai l’Ambasciatore ucraino per manifestargli la nostra vicinanza, sentii Mario Draghi per assicurargli il sostegno di Fratelli d’Italia e poi partii per gli Stati Uniti, ribadendo anche da lì la fermissima condanna dell’attacco su larga scala contro Kiev. 

Scegliemmo allora da che parte stare, con chiarezza, condannando duramente un’aggressione militare che metteva a rischio le fondamenta stesse del diritto internazionale, e dando il massimo sostegno al popolo ucraino, che stava ricordando al mondo come la libertà fosse la cosa più preziosa della quale ogni essere umano dispone, e cosa fosse l’amor di Patria. 
Lo facemmo senza tentennamenti, perché ci sono momenti nei quali, lo dissi allora, i leader si distinguono dai follower, e chi ha a cuore l’interesse nazionale non lo baratta per una manciata di voti facili. A distanza di oltre tre anni, arrivati nel frattempo al governo della Nazione, quella scelta di campo è rimasta immutata. Non soltanto per Fratelli d’Italia, ma per l’intera maggioranza di centrodestra, che ha sempre e compattamente votato per questa linea.
Questo impegno lo rivendichiamo davanti al mondo, con orgoglio e determinazione. L’Italia si é dimostrata una Nazione solida e credibile, che ha una posizione chiara, e che rivendica il suo spazio sullo scenario globale. Una Nazione che rispetta i propri impegni internazionali, a pieno titolo protagonista in Europa e in Occidente, e per questo anche una Nazione il cui parere conta. Con la stessa determinazione voglio dire che siamo al fianco del Presidente della Repubblica, Sergio Mattarella, ogni qual volta viene attaccato per la sola ragione di aver ricordato chi sono gli aggressori e chi gli aggrediti. 
Se l’Italia, insieme ai suoi partner europei e occidentali, avesse ascoltato i molti che, anche in quest’Aula, fin dai primissimi giorni dell’invasione, esortavano ad abbandonare al proprio destino l’Ucraina, perché “tanto non c’era modo di opporsi all’armata russa”, oggi non avremmo alcuno spiraglio di pace. Avremmo solo assistito, colpevoli, all’invasione di uno Stato sovrano da parte di una autocrazia. Avremmo gli Stati dell’Europa orientale minacciati da possibili invasioni, e con loro tutto il Continente in pericolo. 
Le cose non sono andate così. Dopo più di tre anni di guerra, di sofferenze indicibili per la popolazione civile e perdite ingenti di uomini e mezzi, la Russia controlla circa il 19% del territorio ucraino, e non solo non è riuscita a prendere possesso dell’intera Ucraina, come pensava di fare in appena tre giorni, ma non ha neanche il pieno possesso neppure delle quattro regioni che aveva proclamato “ufficialmente annesse” nel settembre del 2022. 
È lo stallo sul campo, come ho detto tante volte, che oggi può portare all’apertura di negoziati per la pace e rivendichiamo con orgoglio che questo non sarebbe stato possibile senza il sostegno, compatto e determinato, assicurato dall’Occidente al popolo ucraino. 
Dunque, salutiamo positivamente questa nuova fase e sosteniamo gli sforzi del Presidente degli Stati Uniti, Donald Trump, in questo senso. L’Italia considera la proposta di cessate il fuoco concordata l’11 marzo a Gedda da Stati Uniti e Ucraina un primo, significativo, passo di un cammino che deve portare a una pace giusta e duratura per l’Ucraina, con garanzie di sicurezza solide, efficaci e di lungo periodo, per l’Ucraina stessa, per l’Europa nel suo complesso, e per i nostri alleati americani, che non possono permettersi di siglare un accordo di pace violabile. Questo passo in avanti è stato accompagnato positivamente dall’immediato ripristino delle forniture militari e dei servizi di intelligence americani a vantaggio di Kiev. 
È un passo in avanti che deve essere sostenuto compattamente, rimettendo ora la responsabilità di una scelta in capo alla Russia, da cui ci attendiamo concreti e rapidi passi nella stessa direzione. Sono giornate delicate, nelle quali io credo che sia più che mai necessario astenersi dal rincorrere il commento ad ogni singola dichiarazione di ogni protagonista in campo, lavorando invece intensamente sul piano diplomatico, fuori dal clamore, alla ricerca di un difficile equilibrio che possa soprattutto garantire all’Ucraina un futuro sicuro e a noi la serenità che i cittadini vogliono tornare ad assaporare. Ma per farlo, intendiamo continuare a insistere su quello che per noi non è soltanto un pilastro culturale e di civiltà, ma un banale dato di realtà: non è immaginabile costruire garanzie di sicurezza efficaci e durature dividendo l’Europa e gli Stati Uniti.
È giusto che l’Europa si attrezzi per fare la propria parte, ma è nella migliore delle ipotesi ingenuo, nella peggiore folle, pensare che oggi possa fare da sola, senza la NATO, fuori da quella cornice euro-atlantica che per 75 anni ha garantito la sicurezza dell’Europa e che in questi ultimi 3 anni ha consentito all’Ucraina di resistere.
Chi ripete ossessivamente che l’Italia dovrebbe scegliere tra Europa e USA lo fa strumentalmente, per ragioni di polemica domestica o perché non si è accorto che la campagna elettorale americana è finita, dando a Donald Trump - piaccia o no - il mandato di governare e di conseguenza ai partner occidentali di fare i conti con questa America. Chi per ragioni diverse alimenta una narrazione diversa, tentando di scavare un solco tra le due sponde dell’Atlantico, non fa che indebolire l’intero Occidente, a beneficio di ben altri attori. 
Noi crediamo che l’Italia debba spendere le sue energie per costruire ponti, non per scavare solchi. E, pur in uno scenario tutt’altro che facile, può fare la sua parte. Così come riteniamo che l’Italia debba lavorare, dialogando con i propri partner, a proposte efficaci per la costruzione di una pace giusta e duratura.

E non ci interessa il protagonismo delle parole, ci interessa il protagonismo dei fatti. Significa, anche, che il ruolo dell’Italia non è quello di seguire acriticamente i partner europei piuttosto che statunitensi, ma al contrario quello di offrire il suo franco punto di vista e se necessario segnalare anche il suo dissenso, perché la posta in gioco è troppo alta. E questo fa una Nazione seria. È quello che abbiamo fatto di fronte a proposte che rispettiamo ma non ci convincono, sempre ringraziando, in ogni caso, chiunque in questa fase si assuma la responsabilità di fare delle proposte. Quindi, ancora una volta sarò chiara, anche davanti a quest’Aula: l’invio di truppe italiane in Ucraina è un tema che non è mai stato all’ordine del giorno, così come riteniamo che l’invio di truppe europee – proposto in prima battuta da Regno Unito e Francia – sia un’opzione molto complessa, rischiosa e poco efficace. 
Ecco perché la proposta che io ho formulato ai nostri partner europei e occidentali prevede l’attivazione di garanzie di sicurezza, tra l’Ucraina e le Nazioni che intendono sottoscriverle, sul modello del meccanismo previsto dall’articolo 5 del Trattato NATO, senza che questo implichi necessariamente l’adesione di Kiev all’Alleanza Atlantica. 
E, vista la confusione che si è fatta anche su questo, ricordo che i termini dell’art. 5 del Trattato NATO non prevedono, come si dice, l’automatica entrata in guerra in caso di aggressione di uno Stato membro. Prevedono l’assistenza alla Nazione aggredita con l’azione che si reputa più necessaria. Il ricorso all’uso della forza è una delle opzioni possibili, ma non è l’unica opzione possibile. E il meccanismo che immaginiamo non sarebbe ovviamente a senso unico, ma permetterebbe alle Nazioni che intendono sottoscrivere le garanzie di poter contare anche sull’Ucraina in chiave difensiva, e oggi l’Ucraina possiede uno degli eserciti più solidi dell’intero continente. È una proposta che noi reputiamo molto seria, e sulla quale sto riscontrando un consenso crescente. E sarebbe, dal nostro punto di vista, decisamente meno complessa, meno dispendiosa e più efficace delle altre proposte attualmente in campo. Le garanzie di sicurezza restano la chiave di volta di qualsiasi ipotesi di pace duratura in Ucraina e in Europa, e rappresentano anche il modo migliore per costringere la Russia a giocare a carte scoperte: se non è nelle intenzioni di Mosca procedere in futuro a una nuova invasione, quale sarebbe il motivo di un’opposizione a garanzie di sicurezza solo difensive?
Questa è la proposta che l’Italia sta confrontando con i propri partner. Il Consiglio Europeo sarà quindi chiamato a fare passi avanti in questa direzione, e come sempre faremo la nostra parte. 

Così come faremo sull’altro grande tema in discussione, quello della difesa. 
Come sapete, il 6 marzo scorso si è svolto il Consiglio informale sulle tematiche della difesa, che molto stanno occupando il dibattito politico in questi giorni, tanto a livello nazionale quanto europeo. È una discussione che proseguirà anche nel Consiglio ordinario, nel corso del quale ci si confronterà sul Libro Bianco sulla difesa. 
Anche qui, l’occasione mi consente di fare chiarezza su alcuni punti, fuori da ogni semplificazione e strumentalizzazione di parte.
Il 6 marzo la Presidente von der Leyen ha presentato il piano “ReArm Europe”. Al di là dei contenuti, sui quali arrivo tra poco, già in quella sede ho segnalato di non condividere questa denominazione. 
Si è detto che chiedevo di cambiare il nome perché voglio confondere i cittadini, ma io l’ho fatto perché credo che, invece, ReArm Europe sia un nome fuorviante per i cittadini. 
Che cosa intendo: certamente oggi siamo chiamati a rafforzare le nostre capacità difensive, di fronte alle nuove sfide geopolitiche, alle maggiori responsabilità a cui veniamo richiamati in ambito NATO e alla necessità di rafforzare il ruolo dell’Europa in questo contesto. Ma oggi, rafforzare le nostre capacità difensive non significa banalmente acquistare armamenti. Intanto, perché non si tratta di acquistarli, magari da Paesi stranieri, quanto semmai di produrli, rafforzando la competitività e sostenendo gli investimenti delle nostre aziende e del nostro tessuto produttivo. Ma, ancor prima, perché rafforzare le nostre capacità di difesa significa occuparsi di molte più cose, rispetto al semplice potenziamento degli arsenali. 
In tempi di minacce ibride, la sicurezza è una materia molto vasta. Pensiamo alla difesa dei confini, alla lotta al terrorismo, all’importanza della cyber-sicurezza, soprattutto nell’epoca dell’intelligenza artificiale, quando un attacco hacker può in un attimo mettere a rischio l’operatività dei servizi essenziali.
Pensiamo alla necessità di sviluppare e difendere il dominio sottomarino, laddove passano gran parte delle nostre comunicazioni e dei nostri dati; pensiamo a quanto è importante presidiare i gasdotti e le altre infrastrutture energetiche, garantire la sicurezza delle rotte commerciali e delle catene di approvvigionamento alimentari, presidiare il dominio spaziale. Tutte cose che non si fanno semplicemente con le armi.
Senza questo approccio a 360 gradi non c’è difesa. Senza difesa non c'è sicurezza. Senza sicurezza non c’è libertà, perché senza sicurezza noi non possiamo proteggere l’Italia, le sue imprese e i suoi cittadini. Quindi, quando abbiamo proposto di rinominare il piano utilizzando le parole, per esempio, “Defend Europe”, non abbiamo posto una semplice questione semantica o nominalistica, ma abbiamo proposto una questione di sostanza. Di merito.
Noi riteniamo che debba essere chiaro che con le risorse a disposizione si possono finanziare anche tutte le cose che ho elencato. Materie che non dovrebbero essere una preoccupazione solamente per la sottoscritta, ma per tutti coloro che sono seduti in quest’Aula. 
Un altro punto che mi interessa chiarire riguarda l’entità finanziaria del Piano. La Presidente von der Leyen ha indicato in 800 miliardi di euro la sua dimensione complessiva. Credo che sia molto utile precisare, a beneficio del Parlamento e ancor più dei cittadini che ci ascoltano, che questi 800 miliardi di euro non sono né risorse che vengono tolte da altri capitoli di spesa né risorse aggiuntive europee. 
Anzi, sul primo punto, voglio ricordare che l’Italia si è opposta con fermezza alla possibilità che una quota dei fondi di coesione, risorse fondamentali per noi, venisse automaticamente spostata sulla difesa. È una battaglia che abbiamo vinto. Rimane la possibilità per gli Stati membri di utilizzare volontariamente una quota dei fondi di coesione, e approfitto per annunciare che l’Italia non intende distogliere un solo euro dalle risorse della coesione. Spero che almeno su questo possiamo trovarci tutti d’accordo. 
Dopodiché, il Piano arriva a 800 miliardi di euro con due voci. La prima, 150 miliardi, dovrebbe corrispondere a prestiti che gli Stati Membri possono attivare, se reputano opportuno farlo, garantiti dall’Unione Europea. Si tratta cioè di eventuali prestiti su base volontaria, ma su questa misura ci riserviamo di dire di più quando avremo tutti i dettagli. 
La seconda voce, che vale 650 miliardi, è sostanzialmente teorica, nel senso che è la stima di quanto potrebbe cubare un ulteriore indebitamento nazionale se ciascuno Stato Membro decidesse di ricorrere a deficit aggiuntivo per massimo l’1,5%, al di fuori del vincolo della clausola di salvaguardia del Patto di stabilità e crescita.
In sostanza, non si tratta di spendere 800 miliardi di risorse attualmente esistenti nei bilanci degli Stati Membri, magari tagliando servizi ai cittadini per poter reperire quelle risorse o smettendo di investire sugli altri capitoli. Si tratta invece della possibilità di ricorrere a deficit aggiuntivo, rispetto a quanto normalmente previsto dal Patto di stabilità. 
Questo è il quadro che ci è stato proposto, e in questo quadro l’Italia valuterà con grande attenzione l’opportunità o meno di attivare gli strumenti previsti dal Piano. Lo dico perché l’Italia può vantare, in questa fase storica, degli indicatori economici e finanziari estremamente positivi. Un patrimonio al quale non intendiamo rinunciare. Secondo l’ultimo Fiscal Monitor del Fondo monetario internazionale, l’Italia è l’unica Nazione del G7 ad essere tornata dopo il Covid in avanzo primario.
Lo stato di salute dei nostri conti pubblici è molto buono, come testimonia anche il basso livello dello spread, stabilmente almeno cento punti al di sotto del livello che registravamo al nostro insediamento. È la ragione per la quale io credo che sia nostro dovere proporre anche soluzioni alternative alla semplice creazione di nuovo debito. Ed è per questo che, con il Ministro Giorgetti - che ringrazio per l’importante lavoro di questi giorni - abbiamo proposto un meccanismo di garanzie pubbliche europee, coordinato e integrato con i sistemi nazionali, sul modello di quello che è attualmente utilizzato per il programma “InvestEU”, per mobilitare più efficacemente i capitali privati e rilanciare gli investimenti nel settore della difesa, nel quale l’Italia  - ricordiamolo - può vantare dei campioni assoluti. Così come uno straordinario tessuto di piccole e medie imprese ad alto tasso tecnologico, che vogliamo difendere e sostenere perché volano di crescita e di investimenti. 
Perché stimolare la crescita, in tutti i settori, è la sola garanzia per creare ricchezza da redistribuire. E una politica economica espansiva che dedicasse risorse, aggiuntive e non sostitutive, agli investimenti in sicurezza, ricerca, infrastrutture strategiche, nuove tecnologie, avrebbe un effetto rilevante sulla crescita economica e sull’occupazione, senza deteriorare le altre voci di spesa pubblica. Ovviamente mantenendo, come ho già detto, l’equilibrio complessivo dei conti pubblici che caratterizza questo Governo.   
Lascio quindi volentieri ad altri, in quest’Aula e fuori, quella grossolana semplificazione secondo cui aumentare la spesa in sicurezza equivale a tagliare i servizi, la scuola, le infrastrutture, la sanità o il welfare. Non è, ovviamente, così, e chi lo sostiene è perfettamente consapevole che sta ingannando i cittadini, perché maggiori risorse per la sanità, la scuola o il welfare non ci sono, attualmente, non perché spendiamo i soldi sulla difesa, ma perché centinaia di miliardi di euro sono stati bruciati in provvedimenti che servivano solo a creare consenso facile. 
La demagogia non mi interessa. Come sempre gli italiani giudicheranno, e gli italiani hanno dimostrato di essere molto più intelligenti di quanto certa politica creda. Penso che gli italiani sappiano bene che sono state proprio le classi politiche concentrate solo su sé stesse ad averci consegnato un’Italia debole. Ma non chiedete a me di lasciare questa Nazione esposta, incapace di difendersi, costretta a dire sì, semplicemente perché non ha un’alternativa. Non sono la persona giusta per questo.  So che la libertà ha un prezzo; so che se non sei capace di difenderti da solo non puoi neanche decidere, contare, affermare il tuo interesse nazionale. 

Il paradosso è che chi oggi sventola le bandiere della pace contro le spese per la difesa si lamenta anche di un’eccessiva ingerenza americana nelle nostre vicende. Beh, signori, le due cose non stanno insieme. O demandi la tua sicurezza ad altri, e gli altri decidono per te, o impari a difenderti da solo e decidi tu. Le due cose non stanno insieme.
Ecco perché abbiamo sempre creduto nell’obiettivo – ambizioso ma io penso ormai improcrastinabile – di costruire quel solido pilastro europeo della NATO di cui parliamo da molto tempo e che deve affiancarsi al pilastro nordamericano, in un’ottica di complementarità strategica. Posizione che portiamo avanti da sempre, e che l’attuale maggioranza di governo ha consacrato anche nel programma con il quale si è presentata agli italiani.
Sono scelte difficili, colleghi, però è il nostro lavoro. Mettere il destino degli italiani prima del nostro, la coscienza prima dei sondaggi, ciò che è necessario prima di ciò che è conveniente. Particolarmente in un tempo come questo, quando ogni errore dettato dalla superficialità, dalla demagogia o dall’interesse di parte potrebbe presentare alla Nazione un conto molto salato da pagare.
In conclusione, colleghi, non è un tempo facile quello nel quale ci è stato dato il compito di guidare questa Nazione. Il quadro è in continua mutazione, e le nostre certezze continuano a diminuire. Ma c’è una certezza che per me non viene meno. Con una visione chiara, un po' di coraggio, concentrandosi solo sulle cose davvero importanti, e mantenendo come principale bussola di riferimento il suo interesse nazionale, l’Italia ha tutte le carte in regola per attraversare anche questa tempesta. Personalmente sono, e sarò, insieme a tutto il Governo, concentrata solo su questo. 
Come diceva Pericle: “La felicità consiste nella libertà e la libertà dipende dal coraggio”. Metteremo tutto il coraggio che serve, perché ai nostri figli non manchino domani né la libertà né la felicità. 
Vi ringrazio. 
",2025-03-18,https://www.governo.it/it/articolo/comunicazioni-vista-del-consiglio-europeo-del-20-21-marzo-lintervento-del-presidente-meloni
Punto stampa del Presidente Meloni al Consiglio europeo straordinario del 6 marzo,"La discussione di oggi, come sapete, si è concentrata particolarmente finora sui temi della difesa, sulla base della lettera inviata dalla Presidente della Commissione europea, che apre ad alcune proposte sull’implementazione delle risorse per la difesa. Ovviamente questo è un Consiglio europeo informale, non è un Consiglio europeo che decide, è un Consiglio europeo nel quale si apre la discussione su alcune proposte che vengono portate avanti e poi le decisioni verranno prese a partire dal prossimo Consiglio europeo, che non è un Consiglio europeo informale. 
Nelle proposte di Ursula von der Leyen sicuramente abbiamo salutato positivamente il fatto che sia stata accolta una proposta che l’Italia faceva da tempo e cioè di scomputare le spese di difesa dal calcolo del rapporto deficit/pil; dopodiché la Presidente von der Leyen individua anche ulteriori possibilità di accedere a prestiti per 150 miliardi di euro, che è una ulteriore possibilità anche se, tra le criticità che l'Italia ha segnalato c'è quella per cui la gran parte di queste risorse sono risorse che in qualche maniera hanno a che fare con il debito. 
Chiaramente quando Nazioni come la nostra si approcciano con la materia del debito ci sono dei rischi che vanno tenuti in considerazione. Io penso che, ad esempio - e stiamo elaborando questa proposta che verrà portata dal ministro Giorgetti al prossimo Ecofin - si debbano immaginare strumenti di garanzie europee per gli investimenti privati, sul modello per capirci di InvestEU, quindi stiamo facendo delle proposte per cui si possano reperire anche delle risorse per favorire gli investimenti e quindi anche creare posti di lavoro, aiutare le aziende, con delle garanzie europee per quegli investimenti. 
Dopodiché abbiamo condotto una battaglia per escludere i Fondi di coesione, cioè per escludere la possibilità che venissero forzatamente dirottate risorse dai Fondi di coesione alle spese sulla difesa. È rimasta una clausola per cui volontariamente le Nazioni possono fare questa scelta, chiaramente noi non possiamo impedire che altre Nazioni decidano di fare questa scelta, soprattutto quelle che sono più esposte, ma per quello che mi riguarda io proporrò al Parlamento di chiarire fin da subito che l'Italia non intende dirottare fondi della coesione, sono fondi importantissimi per noi, sull'acquisto di armi e questa sarà ovviamente una decisione che poi prenderemo insieme al Parlamento, sicuramente sarà la proposta che io porterò avanti. 
Dopodiché io mi sono permessa di segnalare anche che il concetto di difesa in Europa è un concetto un tantino più ampio della parola riarmo. Credo che la parola riarmo non sia la parola adatta per parlare di quello che stiamo facendo. Il concetto di sicurezza e il concetto di difesa oggi è un concetto che riguarda moltissimi domini della vita quotidiana dei cittadini e quindi non semplicemente essere dotati di adeguate armi, che pure sicuramente è un tema, ma riguarda il tema delle materie prime, della cybersicurezza, delle infrastrutture critiche, riguarda tantissimi domini dei quali anche noi ci dobbiamo occupare quotidianamente. 
E quindi forse stiamo dando dei messaggi che per i cittadini non sono chiarissimi e penso che su questo bisogna insieme chiarire che cosa stiamo facendo.
Dopodiché la discussione continuerà sull’Ucraina in serata, però oggi il grosso è stato su questo. Saluto positivamente anche il fatto che all'indomani della proposta della Presidente della Commissione di aprire allo scomputo delle spese di difesa dal calcolo del rapporto deficit/pil ci sia anche un dibattito che comincia ad aprirsi su una revisione complessiva del Patto di stabilità e crescita. Probabilmente se alcune delle cose che abbiamo detto quando è stato varato il nuovo Patto fossero state ascoltate al tempo un po' di più, oggi non saremmo di fronte a questa situazione, ma è sicuramente una notizia che salutiamo positivamente. 
Chiaramente non riguarda per come la vedo io un'eventuale revisione del Patto solamente la vicenda della difesa, riguarda soprattutto la vicenda della competitività, cioè dell'autonomia strategica, che riguarda moltissime materie che sarà oggetto, come sapete, del prossimo Consiglio europeo. 
Io mi fermo qui se avete delle domande. 
Domanda: Presidente, si è parlato anche dell’ipotesi di inviare delle truppe europee in Ucraina. Putin è già intervenuto dicendo che nel caso ci fosse questa ipotesi sarà [inaudibile]. Lei che pensa? 
Presidente Meloni: Ho già detto quello che penso di questa proposta. Sono molto, molto perplessa su questa proposta. L'ho detto dall'inizio. Non la considero particolarmente efficace. La considero anche molto complessa. Penso che la questione, ovviamente, centrale della pace in Ucraina, sulla quale penso che dobbiamo fare tutti gli sforzi possibili per favorire un processo di pace, salutando favorevolmente dall'iniziativa americana a tutti coloro che vogliono arrivare a un processo di pace, ma una pace giusta ha bisogno di garanzie di sicurezza certe. Le garanzie di sicurezza certe, secondo me, stanno sempre nell'alveo dell'Alleanza Atlantica. L'unico modo serio per garantirle è quello, poi ci sono diversi modi per farlo, e qui stiamo portando avanti le nostre proposte, ma secondo me quella di inviare truppe, non meglio identificate, truppe europee, insomma, francesi, britanniche, piuttosto che… è la soluzione più complessa e forse la meno efficace. L'ho detto, l'ho ribadito, ho anche escluso la possibilità che in questo quadro possano essere inviati soldati italiani e penso che dobbiamo ragionare anche su soluzioni più durature anche di quelle che potrebbero rappresentare oggi un invio di truppe. Altro tema è la questione delle missioni di peacekeeping delle Nazioni Unite, ma è tutta altra materia, perché sono missioni che intervengono quando c'è un processo di pace iniziato e non è la proposta di cui si sta parlando in queste ore. Ripeto, su questa proposta qui io continuo ad essere molto perplessa. 
Domanda: L'Italia continua a chiedere l'articolo 5 anche per l'Ucraina, è questa la proposta che ha fatto? 
Presidente Meloni: Penso che sicuramente sarebbe molto più efficace, una cosa diversa dall'ingresso nella NATO, però, è estendere la stessa copertura che hanno i Paesi NATO anche all'Ucraina. Credo che quella sarebbe una garanzia di sicurezza stabile, duratura, effettiva, più di alcune delle proposte che sto vedendo e per cui sicuramente è una delle proposte che noi mettiamo sul tavolo.
Domanda: [Inaudibile] ...dei prossimi vertici USA-UE se ne è parlato?
Presidente Meloni: Se ne sta parlando, chiaramente da costruire però è un impegno sul quale l’Italia intende lavorare, è una proposta che abbiamo lanciato noi, non per questo, ma pensiamo che sia utile vedersi, parlarsi, e quindi continuiamo a lavorarci. Non ci sono ancora elementi concreti, però è sicuramente una cosa sulla quale ho trovato molto interesse dagli interlocutori. 
[Domanda inaudibile]
Presidente Meloni: Come la giudico? Eh, guardi, io penso che in questo momento non serva tanto rispondere. Mi pare che siano più manifestazioni verso il proprio, come posso dire, pubblico. Non mi interessa, mi interessa arrivare a una soluzione che possa essere effettiva e seria perché è per questo che abbiamo combattuto. Cioè, in questi tre anni tutti gli sforzi che noi abbiamo fatto – l’ho detto tante volte – erano per arrivare a una pace giusta.
A una pace che avesse delle regole, e oggi che, grazie a quel lavoro, ci sono le condizioni, perché se noi non avessimo supportato l'Ucraina, non staremo a parlare di pace, questo lo ricordo a tutti quelli che dicono che siamo noi, addirittura che sono io che ho scatenato la guerra in Ucraina… ho sentito dire queste cose folli che ogni tanto ascolto. Noi abbiamo lavorato banalmente perché non ci fosse un'invasione dell'Ucraina, perché l'Ucraina rimanesse in piedi e perché ci fossero delle condizioni adeguate per sedersi al tavolo. Oggi siamo arrivati a quel momento e bisogna raccogliere i frutti dei sacrifici che abbiamo fatto. Vi ringrazio, buona serata. 
 
",2025-03-06,https://www.governo.it/it/articolo/punto-stampa-del-presidente-meloni-al-consiglio-europeo-straordinario-del-6-marzo/27881
"Dichiarazioni alla stampa con il Primo Ministro svedese Kristersson, l'intervento del Presidente Meloni","Buongiorno a tutti.
Grazie, sono molto contenta di accogliere oggi a Roma il Primo Ministro svedese Kristersson, al quale mi unisce una solida amicizia personale e una comunanza di vedute che rispecchiano lo storico legame tra le nostre due Nazioni. Ma non posso non aprire anche rinnovando la solidarietà e il cordoglio del popolo italiano per la tragedia di Örebro di inizio febbraio.
Con il Primo Ministro abbiamo fatto il punto sull’ottimo stato delle nostre relazioni bilaterali e ci siamo confrontati sulle principali questioni all’ordine del giorno dell’agenda europea e internazionale. Abbiamo diversi importanti appuntamenti a partire dai prossimi Consigli europei, c’è un Consiglio europeo informale convocato il prossimo 6 marzo per trattare prevalentemente la questione legata all’Ucraina e alla sicurezza. C’è stata stamattina anche una breve riunione in videoconferenza e c’è un altro importante Consiglio europeo ordinario il 20 marzo per affrontare la questione della competitività.
E con il Primo Ministro Kristersson siamo d’accordo sul fatto che, oggi più che mai, siano soprattutto due le questioni che l’Europa non può permettersi di eludere: e cioè la sicurezza dei nostri cittadini e la competitività del nostro sistema produttivo. Sicurezza certamente difesa, e questo vuol dire che l’Europa deve avere il coraggio di lavorare in maniera concreta per consolidare quel pilastro europeo dell’Alleanza Atlantica di cui si parla da molto tempo e che deve affiancarsi al pilastro nordamericano, in un’ottica di complementarità strategica. Perché la NATO rimane, ancora di più dopo l’ingresso della Svezia e della Finlandia, la pietra angolare della nostra sicurezza, ma deve avere oggi anche un approccio che sia il più possibile a 360 gradi. Significa a 360 gradi dal punto di vista geografico, per noi è molto importante l’attenzione al fianco Sud dell’Alleanza, oltre chiaramente al fianco Est. Ma significa un approccio a 360 gradi anche nel considerare il concetto di minaccia oggi. Oggi il concetto di minaccia e di sicurezza è un concetto molto più esteso di quanto non lo fosse in passato.
Per farlo dobbiamo spendere di più, ma anche riuscire ad incrementare gli investimenti. Io penso che la scelta, annunciata, della Presidente Ursula von der Leyen di escludere le spese per la difesa dal Patto di Stabilità sia un primo passo, ma a questo devono seguire altre soluzioni.
Con Ulf abbiamo affrontato questo punto, avendo ben in mente il quadro molto complesso nel quale ci stiamo muovendo, gli sforzi che tutti stiamo portando avanti insieme in particolare per gettare le basi di una pace giusta e duratura in Ucraina. Un obiettivo che è possibile raggiungere solo se a Kiev verranno fornite adeguate garanzie di sicurezza per essere certi che quello che abbiamo visto in questi tre anni non accada di nuovo e per essere certi che la Nazioni europee che più si sentono minacciate possano invece sentirsi al sicuro.
Io ho sempre detto e ritengo che queste garanzie di sicurezza debbano essere realizzate nel contesto dell’Alleanza Atlantica perché penso che questa sia la cornice migliore per garantire una pace che non sia né fragile né temporanea e che appunto scongiuri il rischio che l'Europa possa ripiombare presto nel dramma della guerra. Altre soluzioni, come ho già detto, mi sembrano più complesse e francamente meno efficaci. Sicurezza vuol dire anche sicurezza dei confini, contrasto all'immigrazione irregolare, altra materia che ci ha visto lavorare molto bene insieme con il Primo Ministro svedese. C'è, da questo punto di vista, una grande convergenza di vedute.
Voglio ringraziare ancora una volta Ulf sia per il lavoro che facciamo insieme per sviluppare a livello europeo soluzioni innovative, sia per essere una delle Nazioni che stanno supportando la posizione del Governo italiano di fronte alla Corte di Giustizia europea sulla questione dei Paesi sicuri, anche per supportare il protocollo Italia-Albania. La questione dei Paesi sicuri, come voi sapete, è cruciale non solamente per l'Italia, non solamente per il protocollo Italia-Albania, è cruciale per riuscire a portare avanti una politica di rimpatri che sia più efficace e, poiché noi stiamo lavorando per garantire una politica europea dei rimpatri che sia più efficace, il nodo da sciogliere diventa chiaramente fondamentale. Ringrazio il Primo Ministro anche per l'attenzione alla dimensione esterna della migrazione.
La Svezia ha deciso di aderire al processo di Roma, un’iniziativa ampia lanciata dal Governo italiano, che coinvolge sempre più Nazioni che, pur non affacciandosi sul Mediterraneo, capiscono quanto questa materia sia una materia che a ogni latitudine ci coinvolge e ci riguarda tutti quanti. Con il Primo Ministro Kristersson abbiamo sperimentato questo nuovo modo di affrontare i grandi temi che investono nel nostro continente. Anche in occasione, ne parlavamo, del Vertice Nord-Sud di Saariselkä, una buona nuova iniziativa che racconta anche quanto Nazioni che in passato nella dimensione europea si sono spesso trovate su fronti contrapposti oggi comprendano come le minacce che dobbiamo affrontare, le sfide che stiamo affrontando, siano sfide che hanno bisogno del punto di vista di ciascuno.
Io l'ho trovata un'iniziativa molto intelligente e ci sono tante cose che oggi mettono insieme le necessità, le priorità anche in tema di sicurezza di Nazioni come l'Italia e la Svezia. Penso alla questione per esempio della sicurezza delle infrastrutture critiche sottomarine, è un tema che ci dimostra quanto in realtà Mediterraneo e Baltico non siano poi così lontani e gli ultimi eventi, oggettivamente preoccupanti, ci dicono quanto sia importante continuare a lavorare insieme, peraltro in un ambito – quello della sicurezza delle infrastrutture critiche sottomarine – dove l'Italia può mettere a disposizione una particolare competenza, un particolare know-how.
Penso ovviamente ai grandi margini di collaborazione che Italia e Svezia hanno da sviluppare anche a livello bilaterale, penso in particolare all'industria della difesa, alla cooperazione scientifica e tecnologica e in un altro dominio anche fondamentale che è quello dello spazio, un ambito nel quale l'Italia ricopre un ruolo di primo piano a livello europeo e ha una vasta radicata esperienza da condividere, senza dimenticare ovviamente i tanti investimenti che le più importanti imprese svedesi continuano a fare in Italia, così come gli investimenti importanti di tante aziende italiane all'estero e che chiaramente rappresentano e dimostrano anche la fiducia che c'è nei nostri reciproci sistemi produttivi. Quindi grazie davvero Ulf per questa presenza e per questo importante confronto che abbiamo avuto.
Credo che anche grazie a questa visita le nostre relazioni bilaterali e la nostra capacità di lavorare insieme nel quadro complesso, più ampio nel quale ci troviamo, cresceranno ancora.
Grazie ancora.
 
",2025-02-26,https://www.governo.it/it/articolo/dichiarazioni-alla-stampa-con-il-il-primo-ministro-svedese-kristersson-lintervento-del
Intervento del Presidente Meloni al Forum imprenditoriale Italia-Emirati Arabi Uniti,"Buongiorno a tutti,
grazie ancora della presenza, grazie per questa partecipazione molto qualificata, ma soprattutto non posso non partire da un ringraziamento sentito a Sua Altezza Sheikh Mohamed bin Zayed - al mio amico Mohamed - a tutta la delegazione degli Emirati Arabi Uniti, una folta delegazione in rappresentanza del Governo degli Emirati Arabi Uniti, per quella che è una giornata che io considero storica. 
Noi utilizziamo spesso la parola “storico” per definire qualcosa, a volte lo facciamo a sproposito, questo è uno dei casi nei quali utilizzare la parola storico non è utilizzare una parola a sproposito. E allora questo incontro, questo Business Forum che segna un'altra tappa fondamentale nel rapporto tra le nostre Nazioni, arriva nello svolgimento della prima visita di Stato di un Presidente degli Emirati Arabi Uniti in Italia, ed è un'occasione per sottolineare come Italia ed Emirati Arabi Uniti insieme abbiano deciso di portare la loro cooperazione bilaterale a un livello mai sperimentato prima. 
In questa giornata noi abbiamo firmato oltre 40 intese bilaterali e il nostro lavoro non intende esaurirsi qui. Io considero la giornata di oggi importantissima, un altro punto di partenza nella nostra relazione bilaterale. 
Questa cooperazione profonda si svilupperà a più livelli, trasformerà quelli che erano partner apparentemente lontani, o comunque con interessi potenzialmente divergenti, in partner che decidono di condividere un importantissimo pezzo del loro cammino insieme. Abbiamo reso tutto questo possibile perché abbiamo condiviso con il Presidente bin Zayed un approccio nuovo e cioè tentare insieme di interpretare le trasformazioni profonde del nostro tempo con visione, con coraggio, senza avere paura di osare. È un approccio che abbiamo già dimostrato in molte occasioni, l'ultima in ordine di tempo con la scelta di realizzare insieme all'Albania una nuova infrastruttura energetica che collegherà le due sponde dell'Adriatico. Un'iniziativa ambiziosa nella quale crediamo molto, perché è un passo tangibile nella direzione di un'interconnessione davvero globale, che si estende dall'Asia fino al Golfo, dal Nord Africa all'Europa, con al centro il Mediterraneo, che come voi sapete è il principale focus di attenzione dell'Italia in questo tempo. 
Il Mediterraneo è protagonista anche dello sviluppo di IMEC, il Corridoio infrastrutturale ed economico che collegherà le città portuali dell'India, del Medio Oriente e dell'Europa. È un progetto anche questo strategico che vede l'Italia e gli Emirati Arabi Uniti in prima fila, che stiamo portando avanti insieme per il potenziale che può sprigionare anche e soprattutto a favore dei nostri settori economici. 
Oggi posiamo un altro importante mattone in questa strategia comune. Non siamo soli in questo percorso. Quello che dimostra questo Business Forum è che possiamo contare sulla forza, sulla vitalità dei nostri sistemi economici e finanziari, che credono insieme a noi all'enorme potenziale che un importante salto di qualità nelle nostre relazioni può regalare a entrambi. 
Voi sapete che l'Italia è già il secondo partner europeo degli Emirati, l'export nazionale cresce a ritmo sostenuto, gli investimenti delle nostre aziende nell'economia emiratina sono aumentati del 50% negli ultimi 5 anni. Sono dati che ovviamente io considero molto significativi perché di fatto significa che già ci troviamo molto bene a lavorare insieme e penso, e anzi sono certa, che da oggi lo faremo ancora meglio, lo faremo ancora di più. 
Chiaramente io non posso che accogliere con enorme soddisfazione la volontà concreta degli Emirati Arabi Uniti di investire in Italia 40 miliardi di dollari. Si tratta senza timore di smentita di uno degli investimenti esteri più rilevanti, più imponenti per la storia della nostra Nazione e si tratta chiaramente di una straordinaria manifestazione di fiducia e di amicizia nei confronti dell'Italia, nei confronti del suo sistema produttivo, nei confronti della sua economia. 
La scelta che abbiamo fatta è stata di concentrare questa collaborazione su assi strategici, guardando cioè al futuro, perché vogliamo fare un lavoro di lungo periodo, vogliamo che la nostra cooperazione abbia un orizzonte lungo, vogliamo che abbia un orizzonte stabile. Vogliamo declinare questo lavoro sulle tematiche che saranno centrali nei prossimi anni, quindi dallo sviluppo dell'intelligenza artificiale ai data center, dal dominio subacqueo alla ricerca spaziale, dalle energie rinnovabili alle terre rare. Ma ci occupiamo ovviamente anche di cultura, a partire dal progetto per la creazione di un grande polo museale negli Emirati Arabi Uniti e ancora il Piano Mattei per l'Africa, altro grande ambito di cooperazione comune. 
Gli Emirati Arabi Uniti e Sheikh Mohamed in particolare, sono stati tra i primi a credere e a sostenere questa strategia italiana di cooperazione nuova e diversa con il continente africano. Gli accordi che abbiamo sottoscritto ci permetteranno anche di coinvolgere sempre meglio, sempre di più, il settore privato in questa importante strategia. 
Insomma, io penso che quella di oggi sia davvero una giornata straordinaria per l'Italia, per gli Emirati Arabi Uniti, per il nostro comune lavoro, per la nostra amicizia. Abbiamo scritto una splendida, inedita pagina della nostra storia comune. So che ne scriveremo molte altre insieme. Lo faremo nel nome dell'amicizia che ci lega, ma soprattutto nel nome del benessere e della prosperità dei nostri popoli e nel nome di un tentativo di dare una mano in uno scenario globale che ha bisogno di certezze in un tempo nel quale sembra che di certezze ce ne siano poche. Sua Altezza davvero grazie, grazie per questa dimostrazione di amicizia, grazie per questa straordinaria cooperazione, grazie per quello che in appena due anni abbiamo costruito insieme, ma soprattutto grazie per quello che costruiremo nei prossimi anni. Grazie a tutti e buon lavoro.
 
",2025-02-24,https://www.governo.it/it/articolo/intervento-del-presidente-meloni-al-forum-imprenditoriale-italia-emirati-arabi-uniti/27733
Intervento del Presidente Meloni alla Conferenza dei prefetti e dei questori d’Italia,"Buon pomeriggio a tutti, 
grazie davvero, grazie per questa iniziativa, grazie per questo invito al Ministro Piantedosi. Saluto e ringrazio anche i Sottosegretari Prisco, Ferro e Molteni. Vedo e saluto il Capo della Polizia Pisani, ma anche il Generale Capo dei Carabinieri, il Generale Capo della Guardia di Finanza, vedo diverse autorità che saluto e ringrazio, ringrazio il Capo di Gabinetto Sempreviva, ringrazio i dirigenti del Ministero dell'Interno, ovviamente tutti voi. 
Ci ho tenuto a partecipare a questa iniziativa, seppure brevemente, - come ricordava il Ministro Piantedosi, sono in partenza per Parigi e ho pensato che fosse in ogni caso molto importante venire per fare il punto su quello che abbiamo fatto finora su una materia che per il Governo, come ricordava il Ministro, è una materia assolutamente centrale, come quella del governo dei flussi migratori, quindi per fare il punto sul lavoro che è stato fatto fin qui, ma anche per darci nuovi obiettivi da raggiungere. 
Però ci tenevo a essere qui anche e forse soprattutto per ringraziarvi del lavoro che ciascuno di voi svolge ogni giorno. Il prefetto è l'immagine e la sostanza dello Stato sul territorio, lo è sempre, ma lo è soprattutto nelle aree nelle quali i problemi di tenuta sociale sono più complessi. Lì i prefetti sono il punto di riferimento per ritrovare equilibrio, per riaffermare il rispetto della legge, per dirimere i conflitti, per confermare che le istituzioni ci sono. E così il questore, ancora prima di dirigere la Polizia di Stato nella provincia dalla quale opera, è colui che coordina gli sforzi per garantire la sicurezza. E le funzioni di queste due ramificazioni dello Stato, come delle altre che sono qui rappresentate, sono fortemente interconnesse tra loro. Io penso che non sia un caso che questa sede sia dedicata a Carlo Mosca, prefetto esemplare certamente, che iniziava la sua carriera nel corpo delle guardie di pubblica sicurezza, quindi prima della riforma della Polizia e quindi nella sua figura si riconoscono tanto i prefetti quanto i questori e penso che sia nostro dovere, che sia mio dovere ricordarlo ancora una volta a quattro anni dalla sua scomparsa.
E venendo al tema di oggi, voi sapete che la legalità è una priorità assoluta di questo Governo, banalmente perché senza legalità non si possono garantire i diritti più banali dei cittadini e se la legalità è un'assoluta priorità di questo Governo, conseguentemente è una priorità la lotta a ogni mafia, la lotta alla criminalità diffusa e lo è il contrasto all'immigrazione irregolare di massa.
E proprio in materia di governo dei flussi migratori voi sapete che noi abbiamo lavorato con coraggio, osando, per aprire una fase nuova in Italia e anche in Europa, per disegnare un modello di contrasto all'immigrazione irregolare e di governo dei flussi migratori che si sviluppava sostanzialmente su quattro direttrici: lotta senza quartiere ai trafficanti di esseri umani; costruzione di un nuovo modello di cooperazione e sviluppo con i paesi di partenza e di transito dei migranti; promozione di percorsi di migrazione legale concordata e conseguentemente più integrabile; soluzioni innovative per ridisegnare il governo dei flussi migratori. 
Sono quattro direttrici che ci hanno consentito di registrare gli obiettivi che abbiamo raggiunto, ricordava il Ministro Piantedosi, da una parte la drastica riduzione degli sbarchi sulla rotta del Mediterraneo centrale e con questo la diminuzione delle morti in mare, in particolare grazie al crollo delle partenze dalla Tunisia e dalla Libia e anche la riduzione complessiva degli ingressi irregolari nell'Unione europea anche su altre rotte come la rotta balcanica.
Nel 2024, ricordava il Ministro, gli sbarchi si sono ridotti del 60% rispetto al 2023 e del 35% rispetto al 2022, però io penso che non sia questo l'unico dato significativo. Penso che sia, per esempio, significativo il fatto che l'Organizzazione delle Migrazioni ci dice che nel 2024, sulla rotta del Mediterraneo centrale, a fronte di circa 66 mila arrivi, si sono registrati 1695 morti e dispersi. 
Nel 2023, con oltre 157.000 arrivi irregolari, i morti e i dispersi sono stati 2.526. Nel 2014, l'anno dell'operazione Mare Nostrum, che come voi sapete nasceva proprio per salvaguardare la vita in mare, si sono contati 3.126 morti a fronte di 170 mila arrivi. Significa una cosa banale, che abbiamo ripetuto molte volte, e cioè che diminuire le partenze e stroncare il business dei trafficanti è l'unico modo per ridurre il numero delle persone che perdono la vita nel tentativo di raggiungere l'Italia e l'Europa. E io penso che questo debba essere il risultato che più di tutti ci inorgoglisce, perché non c'è niente di più importante che salvare una vita umana o strappare quella vita agli artigli della mafia.
Non ci siamo limitati a combattere i trafficanti, ci siamo occupati, dicevo, di andare alle cause della migrazione con il Piano Mattei, che non è un Piano di questo Governo. Io penso che sia una strategia di interesse nazionale che viene sempre più apprezzata dai nostri partner. È anche la ragione per la quale la prossima sfida del Piano Mattei, dal punto di vista del Governo, è quella di europeizzare il Piano, di internazionalizzarlo, di costruire sempre nuove sinergie tra quello che noi stiamo portando avanti a livello nazionale e gli strumenti che esistono agli altri livelli: penso al Global Gateway dell'Unione Europea, penso al PGII del G7, al piano di investimenti infrastrutturali del G7, è stato parte del lavoro che l'Italia ha fatto come presidente del G7 lo scorso anno. E la cifra del Piano Mattei, quello su cui fa la differenza, è la concretezza e io penso che questo sia un elemento che dobbiamo tenere a mente perché distingue questa iniziativa da molte altre che sono state fatte nel passato. Sono interventi sul campo, sono interventi concordati con i nostri partner, sono interventi basati su traguardi verificabili: non un libro dei sogni, ma una strategia concreta che è partita già in nove Nazioni e che si sta allargando ora ad altre cinque Nazioni del Continente africano. 
Dopodiché voglio velocemente rivendicare anche il ruolo decisivo che l'Italia ha svolto a Bruxelles per cambiare l'approccio europeo in materia di immigrazione. Se oggi ci si pone come priorità quella dell'attuazione di partenariati paritari con i Paesi di origine transito e, se ci si pone come priorità non più la distribuzione all'interno dei confini europei di una flusso migratorio che non si può gestire non si può fermare, se oggi la priorità non è più questa ma è difendere i confini esterni dell'Unione europea, se si parla, come si sta parlando, di rafforzamento di politica dei rimpatri, che è la prossima sfida che la Commissione e il Consiglio sulla quale stanno lavorando, se le nostre soluzioni innovative, anche a dispetto di quello che alcuni pensavano, vengono invece accolte con interesse, con attenzione - leggevo ora una dichiarazione del nuovo Commissario europeo alle migrazioni, Commissario Brunner, che io incontrerò domani e lo incontrerà anche il ministro Piantedosi, che diceva sul protocollo Italia-Albania “siamo a fianco del Governo italiano” - penso che si debba a questo importante lavoro che abbiamo fatto. Soluzioni pragmatiche, spiegate, non ideologiche, che cercano di trovare una risposta al fenomeno per tutti.  Perché non possiamo pensare di risolvere il problema della migrazione come Italia, scaricandolo su un altro partner, come spesso è stato fatto nei nostri confronti. Quello che noi abbiamo cercato di spiegare ai nostri partner è come insieme potevamo gestire il fenomeno per il bene complessivo del Continente europeo. 
E se questo è stato possibile, è stato possibile anche per il gioco di squadra che siamo stati capaci di fare a livello tecnico e a livello politico. E questo lo dico anche per dirvi ancora grazie per il vostro contributo, perché chiaramente, senza l'impegno e la professionalità dei funzionari, l'indirizzo politico di un governo è condannato a rimanere lettera morta. Non è stato così in questi anni, di questo vi devo ringraziare. 
E su questo faccio un breve inciso. Quando si presenta un problema, qualsiasi problema si presenti, ci sono solamente due strade: si può fingere di non vedere il problema; si può affrontare il problema, impattarlo nel tentativo di risolverlo. Chiaramente la seconda delle due strade la più complessa, perché è anche quella per la quale si può sbagliare. E viva Dio, noi sbagliamo tutti, sbagliamo spesso. 
Però io penso che quello che i cittadini ci chiedono di fare non sia girarci all'altra parte. Io penso che quello che i cittadini ci chiedono di fare sia anche rischiare di sbagliare, ma sicuramente affrontare i problemi, osare, gettare il cuore oltre l'ostacolo. Penso che sia quello che ci si aspetta dalla politica, ma penso che sia anche quello che ci si aspetta dallo Stato ad ogni livello, perché se è vero che sulle spalle del governo ricade ovviamente la responsabilità di dare un indirizzo politico, di delineare quell'indirizzo è altrettanto vero, che se la filiera dietro all'indirizzo politico non risponde, banalmente niente si può fare. 
E allora, io penso che la grande sfida che noi insieme abbiamo di fronte sia quella di ricordarci quanto ciascuno nel suo ruolo sia indispensabile, per il bene non di un governo, di una parte politica, di un partito, ma per il bene dei cittadini che noi tutti rappresentiamo a vari livelli. Se non ci lavoriamo insieme, se non remiamo tutti nella stessa direzione, ogni volta che qualcuno non fa perfettamente il suo lavoro, il lavoro anche di tutti gli altri viene vanificato. E allora qualsiasi sfida noi vogliamo vincere, la possiamo vincere solamente se ci lavoriamo tutti insieme, se ci crediamo tutti insieme. E io so che per ottenere questo, forse la più grande rivoluzione che si può fare in questa Nazione è fare in modo che qualsiasi funzionario dello Stato torni all'orgoglio puro del lavoro che fa, di quanto è importante il lavoro che fa, di quanto è importante il suo pezzo di contributo all'obiettivo generale, perché questo noi spesso lo dimentichiamo, forse anche perché non viene abbastanza valorizzato, forse anche perché non viene abbastanza riconosciuto, forse anche perché ad alcuni è sembrato che tanto non facesse la differenza, che tanto qualcuno non se ne sarebbe reso conto, che tanto la politica non se ne sarebbe accorta. Non è così.
Tutto viene riconosciuto, tutto deve essere valorizzato, tutto deve essere gratificato, ma ricordatevi che nessuno può risolvere i problemi di questa Nazione da solo. 
Io ho bisogno di voi, il Governo ha bisogno di voi, voi avete bisogno di indirizzi politici, insieme questa Nazione può tornare a stupire, può tornare a stupire i suoi cittadini - che spesso non hanno creduto più nelle istituzioni- può tornare a stupire a livello internazionale, come ci pare che insomma in qualche occasione stia già accadendo. Lo possiamo fare solo insieme e siamo in grado di farlo e io so quanto il vostro lavoro è fondamentale in questo. E quello che sto chiedendo è: credete che i vostri sforzi verranno sempre riconosciuti?
Credete che il merito può tornare in questa Nazione? Credete che qualsiasi cosa in più di quello che era strettamente necessario farete verrà visto? Perché è tempo di fare questa piccola grande rivoluzione in Italia, fare tutti un pezzetto di più di quello che è strettamente necessario, e possiamo tornare a rimettere questa Nazione esattamente nel posto che merita.
E allora tornando, mi mi scuserete, avrei dovuto farlo più piccolo questo inciso. Però, tornando alla materia di oggi, io penso che ci siano ora alcune priorità. Il Governo continua a ritenere ovviamente necessaria, ormai urgente, una revisione della Direttiva di rimpatri del 2008, il concetto di Paese terzo sicuro. Penso che sia importante anticipare l'entrata in vigore di quanto previsto dal nuovo Patto di migrazione e asilo sulla definizione di Paese di origine sicuro, anche per fare un po' di chiarezza su un tema molto controverso e
oggetto di provvedimenti giudiziari che appaiono disattendere quanto stabilito con legge dal Parlamento italiano. Voglio dirlo anche alla luce di quello che leggevo nelle ultime ore, anche l'argomentazione della “supremazia” della normativa europea rispetto alla normativa italiana, in base alla quale si giustificherebbe la disapplicazione della norma italiana sui Paesi sicuri, se posso dire, appare fragile, atteso che per esempio il più grande Paese europeo, la Germania, rimpatria migranti dall'Afghanistan in Afghanistan, senza che questo sia reputato dai giudici tedeschi in contrasto con la normativa europea. 
Chiaramente sarà importante su questo fare chiarezza e l'auspicio è che la Corte di Giustizia dell'Unione europea scongiuri il rischio di compromettere le politiche di rimpatrio, non solo dell'Italia chiaramente, ma di tutti gli Stati membri dell'Unione europea. Lavoriamo per aumentare l'attenzione nei confronti di questa sfida. Voi sapete che noi abbiamo promosso un gruppo di lavoro a margine del Consiglio europeo con i Paesi, si dice, like-minded, che è guidato proprio dall'Italia insieme alla Danimarca e all'Olanda, è ormai un appuntamento fisso, come sono un appuntamento fisso le lettere della Presidente della Commissione von der Leyen sull'attuazione della politica migratoria prima di ogni Consiglio europeo, senza ovviamente dimenticare l'impegno sulle soluzioni innovative, tra questo ovviamente il protocollo Italia-Albania che, voglio dirlo anche qui, il Governo è determinato a portare avanti proprio e soprattutto alla luce dell'interesse e del sostegno mostrato da sempre più Nazioni europee, noi siamo determinati a trovare una soluzione ad ogni ostacolo che appare, non solo perché crediamo nel protocollo ma anche perché rivendichiamo il diritto della politica di governare secondo le indicazioni dei cittadini, il dovere della politica di assumersi le sue responsabilità. 
Il Governo dei flussi migratori è una questione sulla quale l'indicazione che arriva dalla maggioranza dei cittadini è molto chiara e i cittadini ci chiedono di fermare l'immigrazione illegale perché l'immigrazione illegale produce insicurezza, mancata integrazione, incapacità di garantire lo Stato di diritto e anche perché l'immigrazione illegale di massa è la prima nemica della migrazione legale. Quindi noi siamo impegnati a ristabilire un principio banale, cioè in Italia si entra solo legalmente. Non è consentito, aggiungo, alla criminalità organizzata sfruttare in modo fraudolento i canali legali della migrazione. Lo dico per ricordare che siamo intervenuti anche qui con il vostro supporto, anche su questo, quando ci siamo resi conto dell'enorme sproporzione in alcune zone d'Italia tra le domande di nulla osta al lavoro per extracomunitari rispetto sia al numero di potenziali datori di lavoro sia al numero di domande che poi si tramontavano effettivamente in un contratto di lavoro. Non abbiamo esitato, abbiamo presentato un esposto alla Procura Nazionale Antimafia, abbiamo introdotto regole e controlli più stringenti e il risultato è che le richieste di nulla osta sono adesso in linea con le quote previste. Significa che abbiamo buttato fuori la criminalità organizzata che si era infiltrata nelle regole per la migrazione legale e penso che anche questo sia un altro grande risultato che dobbiamo tutti insieme rivendicare. 
Dopodiché, tutto questo e soprattutto quando si combatte la mafia a ogni livello penso che possiamo essere particolarmente fieri del lavoro che facciamo. Ogni volta che noi riusciamo a fermare l'illegalità diffusa in Italia, noi sappiamo che ci troviamo di fronte a una vittoria delle persone per bene e quindi a una vittoria della Nazione, del popolo italiano nel suo complesso, a una vittoria di chi soprattutto come voi ha scelto di servire lo Stato per combattere i criminali, che sono chiaramente disposti a tutto, come vediamo proprio nella questione della migrazione, anche a lucrare sulla disperazione delle persone.
Penso che insieme possiamo dire che è finito il tempo del lassismo, è finito il tempo della sottovalutazione, è finito il tempo di uno Stato che si volta dall'altra parte. Io penso che questo debba essere il tempo della legalità, del rispetto delle regole di uno Stato autorevole che sa dimostrare con i fatti che la legalità e la sicurezza dei cittadini vengono prima di ogni altra cosa. È questo quindi il tempo nel quale i servitori dello Stato, le persone come voi, possono finalmente riscoprire il valore immenso del lavoro che fanno e quindi grazie a voi per questo lavoro che fate ogni giorno. 
",2025-02-17,https://www.governo.it/it/articolo/intervento-del-presidente-meloni-alla-conferenza-dei-prefetti-e-dei-questori-d-italia/27686
Il Presidente Meloni interviene all'Assemblea Nazionale della CISL,"Buongiorno a tutti e grazie per questa accoglienza.
Grazie al Segretario Sbarra e a tutta la CISL per questo invito, che ho voluto onorare per diverse ragioni.
In primo luogo, per dimostrare il rispetto profondo che nutro per una delle principali organizzazioni del lavoro della nostra Nazione, che si appresta a compiere il prossimo 30 aprile il suo settantacinquesimo compleanno… è un po’ più anziana di me. In secondo luogo, per ribadire l’importanza che il Governo attribuisce al confronto con i settori produttivi, i territori, i lavoratori e le imprese. Perché in fin dei conti nessuno può avere, da solo, le risposte a tutte le domande, e saper ascoltare certo che fa la differenza. Soprattutto quando l’interlocutore che ti trovi di fronte non ha accondiscendenza e non ha pregiudizio, ma guarda al merito con onestà.
E del resto, l'etimologia della parola “confronto” dice esattamente questo, mettere a riscontro una cosa con un'altra per valutarne le affinità o le differenze, con l'unico obiettivo di arrivare a un risultato positivo. È esattamente quello che abbiamo fatto in questi due anni e più. E cioè abbiamo confrontato le nostre rispettive tesi, le nostre rispettive proposte, a volte erano differenti, a volte erano affini, ma ogni volta che ci siamo confrontati noi abbiamo fatto un passo in avanti, che era un passo in avanti per i diritti dei lavoratori, che era un passo in avanti per la bontà del nostro tessuto produttivo, che era un passo in avanti per la crescita della nostra Nazione. È quello che abbiamo fatto in questi due anni e allora io devo dire grazie sinceramente alla CISL per sapere ancora interpretare il confronto nell'accezione più nobile del termine “Confronto”. 
La terza ragione per la quale sono qui è che questa Assemblea si celebra in un momento importante per la CISL. Siamo alla vigilia del Consiglio generale, che dovrà eleggere la futura guida di questa organizzazione e, chiaramente, si tratta di un esercizio di democrazia che non può passare inosservato per chi, come me, ha imparato dalla sua lunga militanza politica il valore di momenti come questo, il valore che momenti come questo hanno per la vitalità e per la solidità della nostra democrazia. Però, mentre questo accade, io voglio approfittare per ringraziare Luigi Sbarra, che chiaramente è alla sua ultima Assemblea come Segretario generale. 
Un applauso facile questo, Gigi. Luigi Sbarra è stato un interlocutore franco, determinato, onesto e l'applauso che voi gli tributate oggi lo tributate perché chiaramente lo sapete molto bene. E quando Luigi Sbarra dice, cito testualmente, «se l'Italia vuole guardare al presente e al futuro, allora deve lasciarsi alle spalle un novecento caratterizzato da pregiudizi, antagonismo e furore ideologico», parole simili a quelle che ha ripetuto questa mattina. 
Non si tratta di una semplice enunciazione di principi. Lui lo ha fatto e io l’ho visto. E così facendo io penso che abbia aiutato molto i lavoratori, perché il Governo lo ha sempre ascoltato con grande rispetto e lo ha ascoltato cercando, quando poteva, di accogliere le istanze di buonsenso che portava avanti. Qual è il ruolo di un sindacalista se non questo? Guadagnarsi il rispetto necessario a fare in modo che il proprio interlocutore possa essere un interlocutore attento a quelle istanze. E anche quando non siamo stati d'accordo, perché abbiamo discusso, ma anche quando non eravamo d’accordo, sapevamo che avevamo di fronte qualcuno a cui interessava il bene dei lavoratori, non semplicemente il bene dell'organizzazione che rappresentava, o addirittura il bene di una parte politica, il bene dei lavoratori.
Così, con la CISL, noi abbiamo lavorato insieme ai problemi concreti dei cittadini. Sono certa, ovviamente, che questa collaborazione continuerà anche con il prossimo Segretario Generale, che eleggerete domani. E tra i problemi di quali ci siamo occupati, ovviamente, c'è stata la principale delle questioni, che è la questione del lavoro, forse l'assoluta priorità che questo Governo ha individuato nel proprio lavoro. Lo dimostra la mole di iniziative che abbiamo portato avanti per incentivare le assunzioni, per sostenere le imprese che creano occupazione, per mitigare alcune rigidità del mercato del lavoro senza che questo facesse venire meno le tutele per i lavoratori. Lo dimostrano i risultati certificati dall'Istat: record di occupati, di occupazione femminile, di lavoratori stabili, diminuzione dei contratti precari, tasso di disoccupazione ai minimi dal 2007. E poi la pur non sufficiente, inversione di tendenza, sull'aumento dei salari dei lavoratori. Abbiamo considerato prioritario sostenere il potere d'acquisto, in particolare dei lavoratori che avevano i redditi più bassi.
Lo abbiamo fatto detassando i premi di produttività, i fringe benefit, ma soprattutto investendo la parte più cospicua delle risorse limitate che avevamo a disposizione per tagliare fino a sette punti il cuneo, prima contributivo, poi fiscale. Io ricordo che quando ci insediammo si diceva che non saremmo riusciti a confermare il taglio del cuneo che era stato previsto dal Governo precedente. Le cose non sono andate così, lo abbiamo confermato, lo abbiamo fortemente potenziato, lo abbiamo reso strutturale, che era una rivendicazione del sindacato. Abbiamo, nell'ultima Legge di bilancio, ampliato i benefici a circa 1,3 milioni di lavoratori con redditi tra i 35 e i 40 mila euro annui. Abbiamo ottenuto che fossero banche e assicurazioni a concorrere alla copertura di questi provvedimenti. Lo ricordo perché lo considero un netto cambio di passo rispetto ai tempi nei quali i proventi delle tasse dei lavoratori venivano utilizzati per sostenere banche e assicurazioni senza che nessuno per questo invocasse la rivolta sociale. 
Significa che va tutto bene? No, ovviamente no. Le sfide si moltiplicano, ma il punto è che io sono consapevole che le possiamo affrontare solamente se ci lavoriamo insieme, con la concretezza con la quale abbiamo lavorato in questi due anni. Le sfide si moltiplicano e non le posso citare tutte perché ho dei tempi contingentati per il mio intervento, ma faccio qualche riferimento. 
Sicuramente è il tema dell'inverno demografico. L'inverno demografico non investe solamente l'Italia, investe anche l'Europa e chiaramente ha enormi implicazioni sulla sostenibilità del nostro sistema sociale, sull'organizzazione dei servizi, sulla tenuta del mercato del lavoro. In 20 anni noi abbiamo perso 2,2 milioni di lavoratori under 35 e sono invece raddoppiati i lavoratori over 50. Ora, chiaramente il mondo del sindacato capisce l'impatto che questo produce, molto meglio di me. Banalmente, è un sistema che noi non siamo in grado di sostenere sulla lunga distanza. Ecco perché abbiamo deciso di affrontare anche questo tema. Io sono fiera di poter dire che questo è un governo che ha dato finalmente alla questione della natalità, della demografia, la centralità che merita, perché si tratta prevalentemente di una materia economica. Come? Con un pacchetto di interventi concreti che noi stiamo via via implementando, senza però rinunciare a promuovere una nuova, diversa cultura della natalità, passare il messaggio che un figlio che nasce è sempre un segno più e non è mai un segno meno. E chiaramente questo comporta da parte nostra, da parte del Governo, la necessità di rimuovere gli ostacoli che troppo spesso hanno fatto percepire la genitorialità come fosse un'alternativa alla realizzazione personale, è il senso di misure come l'estensione del congedo parentale o come la decontribuzione per le mamme lavoratrici. 
Così come penso che un'altra delle grandi sfide sia, in tema di investimento sul futuro, impegnarsi per fare in modo che i giovani di questa Nazione possano contribuire al meglio alla crescita dell'Italia, ed è un risultato che si ottiene soprattutto valorizzando le loro competenze. Il disallineamento tra le competenze richieste dalle imprese e le competenze di chi cerca lavoro è un'altra sfida enorme che dobbiamo affrontare se vogliamo uscire da quel paradosso per cui qui e oggi in questa Nazione ci sono da una parte imprese che non trovano lavoratori e lavoratori che non riescono ad avere un posto di lavoro, banalmente perché le competenze richieste e le competenze che si hanno non sono allineate. È una questione antica, ne abbiamo discusso molte volte, ed è una questione che pagano tanto le imprese in termini di competitività quanto i lavoratori. Perché noi sappiamo che ci sono troppi lavoratori che sono spesso più qualificati rispetto al ruolo che ricoprono, che sono impiegati in settori diversi da quelli per i quali hanno studiato. 
Ovviamente su tutto questo impatta un'altra grande sfida che noi abbiamo di fronte, che è l'avvento dell'intelligenza artificiale. Voi sapete che la Presidenza italiana del G7 lo scorso anno ha concentrato sul tema proprio dell'impatto dell'intelligenza artificiale nel mercato del lavoro, una delle sue grandi questioni, delle grandi questioni che abbiamo voluto discutere con i nostri partner. Perché? Banalmente perché noi andiamo verso un mondo nel quale sempre più lavoratori rischiano di non essere necessari. Banalmente perché se la modernità ci ha abituato alla sostituzione di competenze, - in passato noi eravamo abituati a una sostituzione di competenze che era soprattutto concentrata sul lavoro fisico e questo consentiva al lavoratore, diciamo così, di elevarsi, di dedicarsi più ai lavori di concetto, ai lavori di organizzazione – oggi è l’intelletto che rischia di essere sostituito, con un impatto enorme, potenzialmente devastante, anche sui lavoratori più qualificati e con una ricchezza che rischia di concentrarsi e di verticalizzarsi sempre di più, se noi non governiamo questo processo. E siamo già in ritardo. Come si governa questo processo? Io penso che la grande sfida sia soprattutto quella di costruire le basi per un mercato del lavoro nel quale ci siano ancora operai, ci siano ancora tecnici, ci siano ancora professionisti che magari svolgeranno quella stessa mansione in un modo diverso. E questo significa soprattutto lavorare anche qui per accompagnare i lavoratori in questa trasformazione, che significa un programma molto vasto di reskilling e di upskilling lungo tutto l'arco della vita e nei luoghi di lavoro. 
Esattamente come è dirimente intervenire e investire sui sistemi educativi, sulle politiche attive del lavoro, sempre per colmare il divario del quale abbiamo parlato. Noi abbiamo già compiuto i primi passi in questa direzione, penso alla revisione delle politiche attive del lavoro, penso alla riforma dell'istruzione tecnico-professionale, penso alla nascita del Liceo del Made in Italy che abbraccia materie umanistiche e materie STEM, penso alle risorse per l'orientamento, penso al piano lauree scientifiche. 
E queste sono tante sfide delle quali abbiamo discusso e delle quali continueremo a discutere insieme, perché su queste materie il Governo non pretende, non intende lavorare da solo. E ha sicuramente molto da imparare da chi ogni giorno, sui luoghi di lavoro, vive i problemi dei quali stiamo parlando. Dopodiché, caro Segretario Sbarra, cari Quadri e Delegati della CISL, il titolo di questa Assemblea è “il coraggio della partecipazione”. È certo un titolo evocativo, ma è soprattutto un titolo che riguarda un'altra grande sfida che il segretario Sbarra citava nel suo intervento, che è sostanzialmente innovare il nostro modello economico e produttivo sapendo coniugare sussidiarietà e crescita. Il che significa su tutto rifondare la dinamica tra impresa e lavoro, superando una volta per tutte quella tossica visione conflittuale che anche nel mondo del sindacato qualcuno si ostina ancora a sostenere.
Ricostruire la dinamica tra imprese e lavoro significa gettare le fondamenta di una nuova alleanza tra datori di lavoro e lavoratori, fondata sulla condivisione degli oneri e degli onori. Promuovere la partecipazione dei lavoratori al destino della propria impresa, incrementare le politiche di welfare, rafforzare il peso della contrattazione legata ai territori alla dimensione aziendale per superare le rigidità dei contratti nazionali senza smarrire la tutela sul lavoro. Sono questi alcuni dei punti di un “rinascimento partecipativo” che una Nazione moderna che fa della coesione sociale la sua cifra deve perseguire. Ed è questo il motivo per il quale non abbiamo avuto alcun dubbio a sostenere la proposta di legge di iniziativa popolare sulla partecipazione al lavoro che la CISL ha promosso e che è diventata il testo base in discussione al Parlamento. 
E aggiungo personalmente, Segretario Sbarra, perché ricordavamo di averne parlato ancora prima che diventassi capo del Governo, che non è, diciamo, un'adesione di maniera, di compiacimento. Io vengo da una storia politica che lungo tutto il suo corso ha fatto del tema della partecipazione dei lavoratori uno dei punti qualificanti della propria proposta economica. Ed è la ragione per la quale, come si ricordava, il Governo ha assicurato una copertura di 72 milioni di euro per il 2025 e continuerà a fare la propria parte per arrivare il prima possibile al suo via libera, perché approvare una legge sulla partecipazione dei lavoratori alla gestione dell'impresa ci permette di dare finalmente attuazione, 77 anni dopo, all'articolo 46 della Costituzione. Io penso che si tratterebbe di una conquista storica, tanto per i lavoratori quanto per le imprese, che darebbe finalmente compimento a un'intuizione straordinaria dei nostri padri costituenti. E quindi è una grande responsabilità, ed è una responsabilità che non intendiamo disattendere. Lo dobbiamo all'Italia, ai nostri lavoratori, alle nostre imprese, che sono testa, cuore e braccia di una Nazione straordinaria che, come mi piace ricordare sempre, - perché in Italia a noi piace sempre sottolineare quello che non funziona più di quello che funziona, - questa Nazione può ancora stupire, questa Nazione può ancora tracciare la rotta, ma ci dobbiamo credere insieme. 
E allora, insieme, e concludo, noi possiamo ricostruire quella vitalità diffusa e quell'ascensore sociale che allora, anche con il concorso della CISL, hanno generato negli anni migliori del dopoguerra, nuove imprese realizzate da dipendenti, il ceto medio è diventato proprietario e l'incremento della ricchezza, dell'occupazione e della natalità. Ci unisce, insomma, cari amici della CISL, l'ottimismo della volontà e un senso di vita che ci porta sempre a guardare verso l'altro e verso l'oltre. E io so che, nel rispetto dei ruoli, noi lavoreremo ancora molto bene negli anni a venire. Ed è per questo che voglio dirvi grazie per accompagnare il lavoro difficile di questo Governo con le vostre legittime rivendicazioni, con la vostra autorevolezza, con la vostra serietà, e guardando sempre, solo e soprattutto, ai diritti e ai bisogni dei lavoratori italiani. Vi ringrazio. 
 
",2025-02-11,https://www.governo.it/it/articolo/il-presidente-meloni-interviene-allassemblea-nazionale-della-cisl/27653
"Visita in Arabia Saudita, il punto stampa conclusivo","Presidente Meloni: Buongiorno a tutti. Allora, veloce bilancio di questa visita in Arabia Saudita. Come sapete c'è un focus del Governo italiano che va avanti ormai da oltre due anni, particolarmente incentrato sul Mediterraneo allargato. Nel Mediterraneo allargato, ovviamente, le Nazioni del Golfo assumono una centralità strategica, l'Arabia Saudita è un attore di primo piano; quindi, in questo nostro lavoro era molto importante questa visita. Ma come sempre non si tratta semplicemente di visite di cortesia, sono occasioni che ci consentono di lavorare per risultati concreti per l'Italia. Nello specifico la scelta qui in Arabia Saudita è stata quella di elevare il livello della nostra collaborazione al partenariato strategico: significa un Consiglio che si riunisce periodicamente, fa stato degli avanzamenti del lavoro comune sulle materie prioritarie che vengono individuate. E le materie prioritarie che noi abbiamo individuato sono ovviamente la cooperazione in materia energetica, in materia di difesa, sull’impulso agli investimenti reciproci, fino ai temi legati all'archeologia. E il valore delle intese, tra intese governative e intese che sono state sottoscritte anche tra enti pubblici e privati - avete visto che c'è stata una tavola rotonda a livello produttivo economico di alto livello -, viaggia intorno ai 10 miliardi di euro. È l'inizio di un lavoro, di una fase che io considero nuova nella cooperazione strategica con questo importante attore del Golfo e del Mediterraneo allargato; coinvolge anche il lavoro comune che possiamo fare, ad esempio, soprattutto in materia energetica, in Africa. Quindi si inserisce all'interno di un lavoro più ampio che l'Italia sta portando avanti.
Oggi saremo nel Bahrein - risponde più o meno alla stessa strategia. Il Bahrein è Presidente di turno della Lega Araba, è un Paese molto impegnato particolarmente sulla materia del dialogo interreligioso - come sapete c'è stata anche una visita di Papa Francesco proprio per questo nel 2022 -, e quindi concludiamo un giro che abbiamo iniziato già da tempo e che secondo me sta portando a casa risultati importanti.
Domanda: Visto che l'opposizione le rinfaccia di quando lei era abbastanza critica, molto critica, nel concorso del regime Saudita? 
Presidente Meloni: Guardi, l'opposizione mi rinfaccia a qualsiasi cosa, ma non c'è contraddizione tra quello che io dicevo ieri e quello che faccio oggi. Italia e Arabia Saudita sono due Nazioni che hanno interesse a stringere accordi strategici in materie come l'energia, come il rapporto con l'Africa, come la difesa, come gli investimenti. Altro tema, completamente altro tema che io ho posto in passato, è la questione, eventualmente, di chi dovesse favorire attività di proselitismo in Europa. Su questo io non ho cambiato idea, ma non mi pare che ci sia nulla di tutto questo nel lavoro che abbiamo fatto in questi giorni.
Domanda: Da un punto di vista geopolitico, vista la situazione soprattutto in Israele, - gli accordi di Abramo, la normalizzazione che salta dopo quello che è successo -, l’Arabia Saudita oggi, nel bilancio di questa visita, che ruolo può avere in Israele? Ma anche ovviamente si parla di Siria e Libano, avete parlato un po' di tutto il Medio Oriente?
Presidente Meloni: Guardi, è sicuramente da questo punto di vista un attore chiave. Io penso che, ad esempio, sull'ipotesi alla quale noi lavoriamo, e che l'Italia supporta fortemente, di una normalizzazione della questione medio-orientale - quindi di una soluzione, la famosa soluzione dei due Stati - il tema di una normalizzazione dei rapporti tra Arabia Saudita e Israele sia la questione chiave, cioè è una delle questioni che possono facilitare questo percorso. Questo riguarda la questione, per esempio, israelo-palestinese, ma anche sulla materia del Libano, dove l'Arabia Saudita ha avuto un ruolo chiave nel lavoro che si sta facendo per rafforzare le Istituzioni libanesi, particolarmente con l'elezione del nuovo Presidente, il Presidente Aoun. Per quello che riguarda la Siria, dove ovviamente è un Paese impegnato alla stabilizzazione, cioè è oggettivamente un attore che particolarmente nel Medio Oriente, ma anche in Africa, può avere e ha un ruolo molto importante di stabilizzazione e di normalizzazione, e quindi sicuramente è un interlocutore con il quale è importante lavorare insieme.
Domanda: Presidente, a proposito dell’energia e dei costi dell'energia, il Presidente Trump ha detto qualche giorno fa che avrebbe parlato con i sauditi per il costo del petrolio. Lei ha avuto occasione di parlare con il Principe di questo argomento? E poi anche del tema dei dazi. 
Presidente Meloni: Guardi, è un tema che chiaramente abbiamo affrontato, seppure marginalmente. Sicuramente il tema del costo del petrolio, come dice il Presidente Trump, può essere uno degli elementi di pressione e penso che, in generale, per quello che riguarda il conflitto in Ucraina, tutto quello che può spingere la Russia a sedersi al tavolo sia interessante. Dopodiché, come lei sa, il prezzo del petrolio è una materia molto complessa e quindi non direi che è una proposta già concreta. Penso che siamo a livello delle interlocuzioni, ma che sia interessante affrontare tutte le interlocuzioni che possono portare a facilitare il percorso verso una pace giusta. Per quello che riguarda i dazi ho già risposto altre volte. La questione sul plus commerciale non è una questione che nasce con la Presidenza Trump, è una questione che le amministrazioni americane hanno posto spesso. Nel 2023 tra Europa e Stati Uniti nel commercio di beni c'era un surplus a favore dell'Europa di oltre 150 miliardi. È un dato importante e comprendo il punto di vista degli Stati Uniti, è la stessa questione che ad esempio noi poniamo nei confronti della Cina. Dopodiché, se si andasse a guardare al dato più complessivo e si coinvolgesse, ad esempio, il tema del commercio dei servizi, allora lì ci sarebbe un surplus commerciale a favore degli Stati Uniti di circa 100 miliardi, a dimostrazione che si tratta di economie complementari e interconnesse e che è quindi uno scontro non conviene a nessuno. È la ragione per la quale io ritengo, comprendendo la questione che viene posta, che però il dialogo e una soluzione equilibrata e bilanciata sia il modo per affrontarlo, e quindi farò tutto quello che posso. È la strada che intendo percorrere ed è la strada che intendo suggerire per trovare delle soluzioni insieme all'amministrazione americana. 
Domanda: Il Presidente Trump ha proposto di ripulire Gaza spostando i palestinesi in Giordania ed Egitto. È una soluzione che secondo lei è opportuna? 
Presidente Meloni: Allora guardi, il Presidente Trump dice una cosa molto giusta quando dice che la ricostruzione di Gaza è ovviamente una delle sfide principali che abbiamo di fronte e che per riuscire serve un grande coinvolgimento della comunità internazionale. Dopodiché, per quello che riguarda il tema dei rifugiati, non penso, anche qui, che siamo di fronte a un piano definito, penso che siamo piuttosto di fronte a delle interlocuzioni con gli attori regionali, che sicuramente su questo vanno coinvolti. Approfitto per ricordare, quando si parla ad esempio della Giordania, che in Giordania c'è un problema molto importante relativo ai profughi siriani, che già impattano nel Paese in maniera significativa - parliamo di circa 1.400.000 profughi siriani in una Nazione piccola -, tema che abbiamo discusso con il re Abdullah molto spesso, sul quale abbiamo parlato anche qui con Sua Altezza Mohamed bin Salman per capire come si possa affrontare una questione che sta impattando in Libano piuttosto che in Giordania, in diverse Nazioni nelle quali non aiuta la stabilizzazione. Quindi sono sicuramente materie molto complesse, ma il fatto che se ne discuta, seppure a livello interlocutorio con gli attori della regione, secondo me vuol dire che si vuole lavorare seriamente al tema della ricostruzione di Gaza.
Domanda: Sul GCAP il governo è favorevole all'ingresso dei sauditi? 
Presidente Meloni: Noi siamo favorevoli all'ingresso dei sauditi, chiaramente è un lavoro abbastanza non immediato - mettiamola così -, perché intanto noi dobbiamo chiudere tutto il lavoro a tre con il Governo della Gran Bretagna e con il Governo del Giappone e, intanto, favorire anche un avvicinamento del Regno Saudita, che chiaramente deve avvicinare le sue capacità industriali della difesa a quella degli altri attori coinvolti. Grazie, buon lavoro.
",2025-01-27,https://www.governo.it/it/articolo/visita-arabia-saudita-il-punto-stampa-conclusivo/27553
Intervento del Presidente Meloni alla Tavola rotonda di alto livello Italia-Arabia Saudita,"A seguire la traduzione di cortesia.
***
Good afternoon, and thank you all for being here for this important event.
Thank you also for waiting for me, we were expecting to be here a bit before but the discussion with His Highness was very wide and very important, so it took the right time.
I want obviously to greet and thank all the representatives of the Saudi government for hosting this important event, which is dedicated, as my entire visit is, to strengthening our relations. I want to thank Vice Minister Valentini who represented the Italian government and followed the works of this Round Table, from whom I will ask for details on the discussion that you had and on the opportunities that emerged.
Thank you also for allowing me to discover this incredible building where Saudi Arabian and Italian creativity met again, centuries after our civilisations met on the same road in the place we are. So, things in history come back.
As far as I know, my intervention was not formally scheduled, but I thought it was only right to bring a brief greeting, to give credit to the wide and qualified participation in this forum, which concretely demonstrates how we are all aware that the relations between the Italian and the Saudi Arabian economic-financial systems still have very wide margins for growth.
There is a common interest in making a qualitative leap, and this is what I also want to represent  with my brief presence here, after having discussed these aspects extensively with His Highness Crown Prince Mohammed Bin Salman.
In recent years, the trend of the economic and trade relations between Italy and Saudi Arabia has certainly been positive. Italy is the seventh largest supplier to Saudi Arabia and is gradually improving its market share. In the first 10 months of 2024, Italian exports grew by more than 26 percent compared to the same period in 2023.
Data that I consider significant, and yet definitely improvable. There is enormous untapped potential in our cooperation, and my wish is that this visit may open a completely new phase in our partnership. 
It is no coincidence that we signed today our common will to elevate our bilateral relationship to the level of a strategic partnership. Because my opinion is that there is a difference between merely buying or selling something, and really cooperating. Cooperating is completely another thing, it means confronting and reasoning together, in differences, in an increasingly uncertain scenario in which being able to listen and being heard is crucial. And that’s the first step. The more frank and intense that dialogue is, the more it will naturally develop itself.

That is why we are here today, and that is what the joint declaration we signed today foresees. It declares that our two leading nations in the enlarged Mediterranean can broaden their horizons and explore together many new opportunities. And we have offered an outline of the priorities from which to start for this new phase, signing many agreements at the governmental level but also supporting the memoranda signed between public and private entities during this visit. So, thank you all for what you have been working on together. Important agreements that confirm the willingness of our ‘Sistema Italia’ (the ‘Italian System’), which is at high level represented here, to invest and work in Saudi Arabia and to ensure its contribution to the very ambitious development projects launched by the Saudi government.
There are many converging interests between our two countries, and I think our task is to find a synthesis and identify the areas where our cooperation can be stronger, more effective, deeper. And those areas are the development of strategic and economic interconnections - the Minister was referring to that and that is very important in the strategy that Italy has moreover in the wider Mediterranean - infrastructure, energy cooperation, technological innovation, the defence sector, scientific research, agribusiness, sports, entertainment, tourism - where Saudi Arabia has in my opinion huge potential -,  and enhancement of cultural and archaeological heritage, as this place perfectly shows us all.
It is no coincidence that the venue for this meeting is Al-Ula – I knew it was an extraordinary place, but I have to say that being here gives completely another sense to this feeling. It is the first Saudi site to be declared a UNESCO World Heritage Site. You know that Italy, from this point of view, is a ""super-power"": the first nation in the world with 60 recognized UNESCO sites. It is a record that on the one hand makes us proud, but on the other entrusts us with a great responsibility, that we want to share with our partners, to offer our competencies, skills and know-how that can be put at the service of enhancement and protection of the sites. 
We signed agreements also in this sense, and we are also involved in giving space to another aspect of Italian creativity, through the commitment to support the creation in Riyadh of a Design Museum.
The total value of these agreements signed today and during this visit is about ten billion dollars, and this figure gives an idea of the extraordinary leap that together we have committed to in our future work together. Agreements that constitute platforms on which we can build together further opportunities, and for this aspect I want to thank all those who have devoted great effort to their successful closing. 
In this framework, and I will conclude, I am particularly pleased that we have had the opportunity to create specific agreements that lay the foundations for new joint projects not only between us, but also to share our common work abroad, and moreover in Africa, which as you know is an important focus of the Italian Government. You know we launched this ‘Mattei Plan’ which is a new model of cooperation with African nations aimed to allow African nations to better live with what the continent has, for Africa is not a poor continent, as we often [hear], it is not. It is simply a continent we have to help to better use the many resources it has, and that is something on which I think Italy and Saudi Arabia can very well work together, for what happens there is important for both of us. So, we don’t have a second agenda, as often happens with other actors, and I think that makes the difference in the way you cooperate. We are determined to strengthen this new model of cooperation that we are building, and we ask the contribution of our partners that share the same vision which is exactly the case of Saudi Arabia. 
So, I’ll try to summarise: I think what has come out of these two days is something completely new in our relationship, or I hope it is the beginning of a new era in our cooperation. For, yes, we have always had a very good cooperation but, as we both said, there is really room to do more. This is an important step forward, but the most important thing is that it is the first one. I want to be concrete in delivering next steps, so I will come back to Italy, I will speak with my Ministers who are involved in the sectors we’ve been talking about, and then I hope that we will continue signing agreements and build things on those agreements, so words don’t remain simply words, for we have lots of things to do; so, it has sense if it is concrete, and I am sure it will be. 
So, thank you all for the work you’ve been doing, thanks to the Saudi government for this warm welcome, it has been a very beautiful stay and I really consider this the beginning of something completely new. 
Thank you.
***
Buon pomeriggio, e grazie a tutti di essere qui per questo importante evento.
Grazie anche per avermi aspettato, ci aspettavamo di essere qui un po' prima ma la discussione con Sua Altezza era molto ampia e molto importante, quindi c'è voluto il giusto tempo. 
Voglio ovviamente salutare e ringraziare tutti i rappresentanti del Governo saudita per aver ospitato questo importante evento che è dedicato, come tutta la mia visita, al rafforzamento delle nostre relazioni. Voglio ringraziare il Vice Ministro Valentini che ha rappresentato il Governo italiano e seguito i lavori di questa Tavola rotonda, al quale chiederò i dettagli del confronto che avete avuto e delle opportunità che ne sono emerse. 
Grazie anche per l’opportunità di scoprire questo incredibile edificio dove la creatività saudita e quella italiana si sono incontrate di nuovo, secoli dopo che le nostre civiltà si erano incontrate sulla stessa strada nel luogo in cui ci troviamo. Così le cose nella storia ritornano.
Per quanto ne so, il mio intervento non era formalmente previsto, ma ho pensato che fosse doveroso portare un breve saluto, per rendere merito alla partecipazione ampia e qualificata a questo forum, che dimostra concretamente come tutti siamo consapevoli che i rapporti tra il sistema economico-finanziario italiano e quello saudita abbiano ancora amplissimi margini di crescita. C’è un interesse comune a fare un salto di qualità, ed è questo che voglio testimoniare con la mia pur breve presenza qui, dopo averne ampiamente discusso con sua Altezza il Principe ereditario Mohammed Bin Salman. 
Negli ultimi anni l’andamento delle relazioni economico-commerciali tra Italia e Arabia Saudita è stato sicuramente positivo. L’Italia è il settimo Paese fornitore dell’Arabia Saudita e sta progressivamente migliorando la sua quota di mercato. Nei primi 10 mesi del 2024 le esportazioni italiane sono cresciute di oltre il 26% rispetto allo stesso periodo del 2023.
Dati che reputo significativi, e tuttavia decisamente migliorabili. C'è nella nostra cooperazione un enorme potenziale inespresso, e il mio desiderio è che questa visita possa inaugurare una fase completamente nuova della nostra partnership. 
Non a caso, abbiamo sottoscritto oggi la volontà comune di elevare il nostro rapporto bilaterale al livello di partenariato strategico. Perché c’è una differenza tra limitarsi a comprare o vendere qualcosa, e una vera cooperazione. Cooperare è tutta un'altra cosa, significa confrontarsi e ragionare insieme, nelle differenze, in uno scenario sempre più incerto nel quale è fondamentale saper ascoltare e saper farsi ascoltare. Quanto più il dialogo è franco e intenso, tanto più si svilupperà naturalmente.
Ecco perché siamo qui oggi, ed ecco cosa prevede la dichiarazione congiunta che abbiamo firmato oggi. Dice che le nostre due nazioni protagoniste nel Mediterraneo allargato possono allargare i loro orizzonti ed esplorare insieme molte nuove opportunità. E abbiamo offerto una traccia delle priorità dalle quali partire per questa nuova fase, firmando numerose intese a livello governativo ma anche sostenendo le intese sottoscritte tra soggetti pubblici e privati nel corso di questa visita. Quindi, grazie a tutti voi per il lavoro che avete svolto insieme. Accordi importanti che confermano la volontà del Sistema Italia, che qui è  rappresentato ad alto livello, di investire e lavorare in Arabia Saudita e di assicurare il proprio contributo ai progetti di sviluppo molto ambiziosi avviati dal Governo saudita.
Ci sono molti interessi convergenti tra i nostri due Paesi, e io credo che il nostro compito sia quello di trovare una sintesi e individuare gli ambiti nei quali la nostra cooperazione può essere più forte, più efficace, più profonda. E quegli ambiti sono lo sviluppo delle interconnessioni strategiche ed economiche - il Ministro si riferiva a questo aspetto, che è molto importante nella strategia che l'Italia ha soprattutto nel Mediterraneo allargato -, le infrastrutture, la cooperazione energetica, l’innovazione tecnologica, il settore della difesa, la ricerca scientifica, l’agroalimentare, lo sport, l’intrattenimento, il turismo - dove l'Arabia Saudita ha, a mio avviso, un enorme potenziale -, e la valorizzazione del patrimonio culturale e archeologico, come questo luogo ci mostra perfettamente.
Non è un caso che la sede di questo incontro sia Al-Ula - sapevo che era un luogo straordinario, ma devo dire che essere qui dà un senso completamente diverso a questa sensazione: è il primo sito saudita dichiarato dall’UNESCO Patrimonio dell’Umanità. Come sapete, l’Italia, da questo punto di vista, è una “super-potenza”: la prima Nazione al mondo con 60 siti UNESCO riconosciuti. È un primato che da un lato ci rende orgogliosi, ma dall’altro ci affida una grande responsabilità, che vogliamo condividere con i nostri partner; offrire ai nostri partner le nostre competenze, le nostre capacità e il nostro know-how, che possono essere messe al servizio della valorizzazione e della tutela dei siti. 
Abbiamo sottoscritto accordi anche in questo senso, e ci occupiamo anche di dare spazio ad un altro aspetto della creatività italiana, con l’impegno a sostenere la nascita a Riad di un Museo del Design. 
Il valore complessivo di queste intese, che sono state sottoscritte oggi e durante questa visita, è di circa dieci miliardi di dollari, e questo dato rende l’idea del salto di qualità che insieme ci siamo impegnati a fare nel nostro lavoro comune. Accordi che costituiscono piattaforme sulle quali costruire insieme ulteriori opportunità, e voglio per questo ringraziare tutti coloro che hanno dedicato grande impegno alla loro conclusione. 
In questo quadro, e concludo, sono particolarmente soddisfatta del fatto che abbiamo avuto la possibilità di concludere specifiche intese per gettare le basi di nuovi progetti non solo tra di noi, ma anche per condividere il nostro lavoro comune all'estero, e soprattutto in Africa, che, come sapete, è un obiettivo importante del governo italiano. Sapete che abbiamo lanciato questo “Piano Mattei”, che è un nuovo modello di cooperazione con le nazioni africane, volto a consentire alle nazioni africane di vivere meglio con quello che il continente ha, perché l'Africa non è un continente povero, come spesso sentiamo, non lo è. È semplicemente un continente che dobbiamo aiutare a utilizzare meglio le molte risorse di cui dispone, e su questo penso che Italia e Arabia Saudita possano lavorare molto bene insieme, perché ciò che accade lì è importante per entrambi. Quindi, non abbiamo una seconda agenda, come spesso accade con altri attori, e credo che questo faccia la differenza nel modo in cui si collabora. Siamo determinati a rafforzare questo nuovo modello di cooperazione che stiamo costruendo, e chiediamo il contributo dei nostri partner che condividono la stessa visione, che è esattamente il caso dell'Arabia Saudita. 
Dunque cerco di riassumere: credo che ciò che è emerso da questi due giorni sia qualcosa di completamente nuovo nelle nostre relazioni, o spero che sia l'inizio di una nuova era nella nostra cooperazione. Perché, sì, abbiamo sempre avuto un'ottima collaborazione ma, come abbiamo detto entrambi, c'è davvero spazio per fare di più. Si tratta di un importante passo avanti, ma la cosa più importante è che è il primo. Voglio essere concreta nel compiere i prossimi passi, quindi tornerò in Italia, parlerò con i miei Ministri che sono coinvolti nei settori di cui abbiamo parlato, e poi spero che continueremo a firmare accordi e a costruire cose su quegli accordi, in modo che le parole non rimangano solo parole, perché abbiamo molte cose da fare; quindi, ha senso se è concreto, e sono sicura che lo sarà. 
Grazie a tutti voi per il lavoro che state facendo, grazie al governo saudita per questa calorosa accoglienza, è stato un soggiorno molto bello e lo considero davvero l'inizio di qualcosa di completamente nuovo.
Vi ringrazio.
 
",2025-01-26,https://www.governo.it/it/articolo/intervento-del-presidente-meloni-alla-tavola-rotonda-di-alto-livello-italia-arabia-saudita
Il saluto del Presidente Meloni all'equipaggio della Nave Scuola Amerigo Vespucci,"Buon pomeriggio a tutti, 
grazie davvero. Grazie per questo spettacolo meraviglioso che mi state regalando. Sono appena arrivata ma già ora è sicuramente una delle emozioni più belle, più straordinarie, che abbia provato in questo incarico di Presidente del Consiglio dei Ministri, per lo spettacolo visivo certo, ma anche e soprattutto per i tanti significati che quello che vedo in qualche modo racchiude e rappresenta. 
Nave Vespucci non è mai stata solo una nave scuola, la Signora dei mari, orgoglio delle nostre forze armate, l'eccellenza nell'addestramento degli allevi ufficiali di Marina. Nave Vespucci è sempre stata molto di più. È simbolo di storia, è simbolo di sapienza, è simbolo di tradizione, è simbolo di innovazione ed è una straordinaria ambasciatrice d'Italia, come questo tour mondiale ha dimostrato molto bene ancora una volta. 
È una scuola di mare, è una scuola di vita, è una scuola di Italia. È una nave che, solcando i mari, racconta al mondo certamente l'eccellenza delle nostre forze armate, certamente il ruolo che l'Italia ricopre nella diplomazia navale, nella cooperazione internazionale, ma anche i valori dei quali noi siamo portatori, la cultura della quale noi siamo portatori e racconta il coraggio e la dedizione dei quali siamo capaci.
Voi siete partiti da Genova - lo raccontavo adesso alla stampa, per quelli che non lo sapessero, perché voi lo sapete bene - un anno e mezzo fa. Avete già navigato per oltre 43 mila miglia nautiche, oltre due volte la lunghezza dell'Equatore, avete doppiato il leggendario Capo Horn con venti forza 7 e onde alte più di quattro metri. Voi avete compiuto un'impresa storica e questo l'Italia deve saperlo. 
E mi piace pensare che quando su questo ponte, dopo quell'impresa, avete gridato un “hip hip urrà” magari liberatorio, di orgoglio, foste consapevoli che non eravate i soli a farlo e che l'Italia, nel suo complesso, lo faceva con voi, perché questa impresa e questo tour mondiale è il tour di un'intera Nazione. E non a caso in molti porti nei quali avete gettato l'ancora è stato allestito il Villaggio Italia per raccontare l'eccellenza italiana nel suo complesso e per aprire nuove opportunità alle nostre aziende, ai nostri lavoratori e quindi alla ricchezza delle nostre famiglie. 
Io devo ringraziarvi di cuore, devo ringraziare di cuore ovviamente il Ministro Crosetto, la Marina, tutti i Ministeri che hanno collaborato alla riuscita di questo tour, la rete diplomatica che ha dato un contributo fondamentale, ma ovviamente devo ringraziare soprattutto voi, perché nulla sarebbe stato possibile senza l'equipaggio di Nave Vespucci.
Grazie al Comandante Lai, grazie ai sottufficiali, ai graduati, ai marinai, grazie alle vostre famiglie, che con i sacrifici che fanno vi aiutano a compiere queste imprese e aiutano così l’Italia a essere orgogliosa delle imprese che voi avete compiuto. Perché l'Italia alla fine è come questa nave: se ognuno non fa la propria parte al proprio posto non si può navigare, e particolarmente non si può navigare quando il mare è tempestoso. 
Allora c'è un grande insegnamento in quello che fate. E ce n'è un altro che è nel motto di Nave Vespucci, “Non chi comincia ma quel che persevera”. Significa che non è l’impresa in sé che fa la grandezza – avviarla –, è perseverare fino a che non si è arrivati a compimento. Significa che non è la meta la parte importante, la parte importante è il cammino. E se tu non fai i sacrifici che quel cammino comporta, non sei neanche in grado di gestire la meta. E questa è la ragione per la quale le scorciatoie sono sempre solo un'illusione. Le difficoltà che voi attraversate facendo quel cammino sono la parte più importante dell'impresa, molto più di quando arrivate in porto. E questo è un grandissimo insegnamento che serve non solo ai marinai, che serve non solo alle forze armate, ma che serve a qualsiasi italiano e a qualsiasi cittadino.
E allora voglio che ci ricordiamo insieme che è questa perseveranza che ha fatto dell'Italia la grande Nazione che è, e che di questa perseveranza certamente voi siete una delle espressioni più straordinarie.
E quindi ovviamente buon vento a tutti.
Viva Nave Vespucci, viva la Marina Militare italiana e viva l'Italia. 
",2025-01-25,https://www.governo.it/it/articolo/il-saluto-del-presidente-meloni-allequipaggio-della-nave-scuola-amerigo-vespucci/27544
L'intervento del Presidente Meloni all'Abu Dhabi Sustainability Week,"A seguire la traduzione di cortesia in italiano.
***
Dear Colleagues, Ladies and Gentlemen,
I have accepted with great pleasure President Mohamed bin Zayed’s and the United Arab Emirates Government’s invitation to join this Summit, as I deem it very helpful and extremely valuable to multiply the opportunities for debate, for dialogue, on the best solutions we can put at the service of such a historic challenge as energy transition is.
We do know the international community has set itself very ambitious goals in this regard. The first Global Stocktake agreed at COP 28 in Dubai under the Emirates Presidency set goals that are still far from being achieved, but this must not frighten us or lead us to step back.
However, it must certainly impose us to reason in new ways, on the one hand overcoming the anachronistic division between developed Nations and emerging ones – so as to share responsibilities and the undertaken path as much as possible – and, on the other hand, rejecting the ideological approach to a subject that has nothing to share with ideology.
We will not succeed in tripling the renewable energy generation capacity by 2030, nor in doubling the energy efficiency rate, if we continue to chase decarbonisation at the price of economic desertification or to set aside, for ideological reasons, solutions that could instead help build a viable alternative to fossil fuels.
We need to be pragmatic, simply because reality demands so. Estimates say the world population will reach 8.5 billion by 2030 and global GDP will double over the next decade. This will inexorably push up the demand for energy, not least due to the growing needs deriving from generative Artificial Intelligence development, for increasingly sophisticated and high-performance algorithms require increasingly massive volumes of energy. Think about what happens every time we ask a question to an AI-based chatbot: the energy consumed is 15 times higher than for a simple online search. Already today, data centres consume about 1% of global power. This percentage is inevitably bound to rise, with growing demand on top of the demand traditionally coming from industry and manufacturing. The combination of these two factors will put further pressure on electricity grids and energy infrastructures.
The future of energy transition and digitisation will thus depend on our ability to strike a balance between sustainability and innovation. We need to devise a balanced energy mix, based on the technologies we have in place, those we are experimenting with, and those yet to identify. I am not only referring to renewable energies, but also to gas, biofuels, green hydrogen, and carbon dioxide capture – without forgetting nuclear fusion, which can potentially produce clean, safe and, moreover, unlimited energy, and turn energy from a geopolitical weapon into a widely accessible resource, effectively changing history. Italy is playing its own part in this direction, and thus hosted, in Rome, the first meeting of the World Group on Fusion Energy promoted by the International Atomic Energy Agency (I.A.E.A.).
Yet, if we want to make energy transition concrete and sustainable, we must ensure it is complemented with adequate infrastructures. And I am sure that developing interconnections can be the keystone of a new energy diplomacy to multiply opportunities for cooperation among us and generate shared benefits for all.
With this approach, Italy stands to become the strategic hub for energy flows between Europe and Africa. We are a natural platform in the Mediterranean and this enables us to act as a supply and distribution hub matching both the existing and the potential supply from Africa with Europe’s demand for energy. The Italian Government is giving voice to this ambition also through the Mattei Plan (the cooperation plan with African countries that we launched) which embraces energy as one of its very pillars and also provides for strategic connection projects.
I am thinking of the Elmed power interconnection between Italy and Tunisia. A project co-financed by the World Bank and the European Union for a high-voltage, direct-current 600-MegaWatt cable extending for around 220 kilometres.
I am also referring to the ‘SoutH2 Corridor’ for hydrogen transportation from North Africa to Central Europe via Italy, or the high-potential projects we launched within the G7 framework, such as the ‘Energy for Growth in Africa’ to encourage clean energy investments in the African Continent.
But the Mediterranean can become the space for building many other energy cooperation opportunities, both by strengthening existing projects and launching innovative ones. Italy is traditionally linked to Western Balkan Nations, as my friendship with Prime Minister Edi Rama shows, and, over time, these bonds have also resulted in energy infrastructure projects.
I am referring, for example, to the power interconnection stretching for 430 kilometres along the Adriatic seabed and linking Italy to Montenegro and the Balkan region. A strategic infrastructure, which we aim to strengthen and make even more efficient and competitive.
And we intend to pursue this direction, so I am remarkably glad, as Edi did already, to announce here the signing of a Tripartite Strategic Partnership Framework to launch an equally ambitious project between the two shores of the Adriatic.
With His Highness Sheikh Mohamed bin Zayed and Prime Minister Edi Rama, two good friends of mine, two good friends of Italy, today we are going to attend the signing of an extremely important commitment to implement a new energy interconnection for producing green power in Albania and exporting part of that power to Italy, thanks to an undersea cable across the Adriatic Sea. We strongly believe in this project involving our three Governments, as well as our private sectors and grid operators.
I am personally proud of this initiative, because it tangibly shows new forms of cooperation can be built even among seemingly distant partners, at least geographically speaking. Partners who, however, are able to see the chessboard as a whole and not just the quadrant of that chessboard that apparently concerns them most closely. Thus, this initiative is a concrete step towards a truly global interconnection, from Asia to the Gulf, from North Africa to Europe, capable of supplying energy bi-directionally.
Colleagues, Ladies and Gentlemen,
we know we are living in a particularly complex era, marked by momentous transformations. We now have a choice to make: we can either suffer these transformations while staying idle, or we can interpret them as opportunities.
I strongly believe we should choose the second path and follow it courageously and visionarily, with no fear to dare. Because, as the economist Julian Simon said, “The main fuel to speed the world's progress is our stock of knowledge; the brakes are our lack of imagination”.
Thank you very much.
***
Cari Colleghi, signore e signori,
ho accettato molto volentieri l’invito del Presidente Mohammed bin Zayed e del Governo degli Emirati Arabi Uniti a prendere parte a questo Vertice, perché considero molto utile ed estremamente prezioso moltiplicare le occasioni di confronto e di dialogo sulle migliori soluzioni che possiamo mettere al servizio di una sfida epocale come la transizione energetica. 
Sappiamo bene che la comunità internazionale si è posta obiettivi molto ambiziosi, da questo punto di vista. Il primo Global Stocktake adottato alla COP 28 di Dubai sotto Presidenza emiratina ha fissato traguardi che sono ancora lontani dall’essere raggiunti, ma questo non deve intimorirci né indurci a indietreggiare.
Deve, però, certamente, imporci di ragionare con schemi nuovi, da un lato superando l’anacronistica divisione tra Nazioni sviluppate e Nazioni emergenti – per condividere il più possibile le responsabilità e il percorso intrapreso – e dall’altro rifiutando l’approccio ideologico a una materia che non ha nulla a che fare con l'ideologia. 
Non riusciremo né a triplicare la capacità di generazione di energia rinnovabile entro il 2030, né a raddoppiare il tasso di efficienza energetica, se continueremo ad inseguire la decarbonizzazione al prezzo della desertificazione economica o ad accantonare per motivi ideologici soluzioni che invece possono essere utili per costruire una valida alternativa all’approvvigionamento da fonti fossili. 
Dobbiamo essere pragmatici, semplicemente perché è la realtà che ci chiede di esserlo. Le stime ci dicono che la popolazione mondiale raggiungerà gli 8,5 miliardi entro il 2030 e che il PIL globale raddoppierà nel prossimo decennio. Ciò spingerà inesorabilmente al rialzo la domanda di energia, anche per il crescente fabbisogno richiesto dallo sviluppo dell’intelligenza artificiale generativa, perché algoritmi sempre più sofisticati e performanti richiedono quantità di energia sempre più imponenti. Riflettete un secondo su ciò che accade ogniqualvolta rivolgiamo una domanda ad una chatbot basata sull’intelligenza artificiale: l’energia consumata è 15 volte superiore a quella necessaria per una semplice ricerca online. Già oggi i data center consumano circa l’1% dell’elettricità globale. Questa percentuale è destinata inevitabilmente a salire, con una domanda crescente che si sommerà a quella tradizionalmente richiesta dal settore industriale e manifatturiero. Il combinato disposto tra questi due fattori metterà ulteriormente sotto pressione le reti elettriche e le infrastrutture energetiche. 
Il futuro della transizione energetica e della digitalizzazione dipenderà, dunque, dalla capacità di trovare un equilibrio tra sostenibilità e innovazione.
Serve costruire un mix energetico equilibrato, fondato sulle tecnologie già in uso, su quelle che stiamo sperimentando e su quelle che dobbiamo ancora scoprire. Non mi riferisco solo alle energie rinnovabili, ma anche al gas, ai biocarburanti, all’idrogeno verde e alla cattura della anidride carbonica - senza dimenticare la prospettiva del nucleare da fusione, tecnologia potenzialmente in grado di produrre energia pulita, sicura e per di più illimitata e di trasformare l’energia da arma geopolitica a risorsa ampiamente accessibile, di fatto cambiando la storia. L’Italia sta facendo la propria parte in questa direzione, e ha per questo ospitato a Roma la prima riunione del Gruppo mondiale per l’energia da fusione promosso dall’Agenzia Internazionale per l'Energia Atomica (AIEA).  
Ma se vogliamo che la transizione energetica sia concreta e sostenibile, dobbiamo fare in modo che questo percorso sia accompagnato da un adeguato sostegno infrastrutturale. E io sono convinta che lo sviluppo delle interconnessioni possa essere la chiave di volta di una nuova diplomazia energetica, che sappia moltiplicare le occasioni di cooperazione tra di noi e sia in grado di generare benefici condivisi per tutti. 
Con questo approccio, l’Italia si candida a diventare lo snodo strategico per i flussi energetici tra l’Europa e l’Africa. Siamo una piattaforma naturale nel Mediterraneo e questo ci offre l’opportunità di essere un hub di approvvigionamento e distribuzione in grado di far incontrare l’offerta, esistente e potenziale, del Continente africano e la domanda europea di energia. È un’ambizione alla quale il Governo italiano sta dando voce anche attraverso il Piano Mattei (il piano di cooperazione con Paesi africani che abbiamo lanciato), che ha tra i suoi pilastri proprio l’energia e contempla anche progetti strategici di connessione.
Penso all’interconnessione elettrica Elmed tra Italia e Tunisia. Un progetto co-finanziato dalla Banca Mondiale e dall’Unione europea, che prevede la realizzazione di un cavo di circa 220 chilometri ad alta tensione e in corrente continua della potenza di 600 MW.
Mi riferisco, anche, al “SoutH2 Corridor” per il trasporto dell’idrogeno dal Nord Africa all’Europa centrale passando per l’Italia, o ai progetti ad alto potenziale che abbiamo avviato in ambito G7 come l’Energy for Growth in Africa, che punta a favorire investimenti nell’energia pulita nel Continente africano.
Ma il Mediterraneo può diventare lo spazio per costruire molte altre occasioni di cooperazione energetica, rafforzando progetti esistenti e lanciandone di innovativi. L’Italia è tradizionalmente legata alle Nazioni dei Balcani occidentali, come dimostra la mia amicizia con il Primo Ministro Edi Rama, e questi legami si sono declinati nel tempo anche nei progetti di infrastrutturazione energetica.
Mi riferisco, ad esempio, all’interconnessione elettrica che corre per 430 chilometri sui fondali dell’Adriatico e che collega l’Italia al Montenegro e all’area balcanica. Infrastruttura strategica, che intendiamo rafforzare e rendere ancor più efficiente e competitiva.
Intendiamo continuare a muoverci in questa direzione, e quindi sono particolarmente contenta di annunciare, in questa sede, come ha già fatto Edi, la firma di un quadro di partenariato strategico tripartito per l’avvio di un progetto altrettanto ambizioso tra le due sponde dell’Adriatico.
Con Sua Altezza lo Sceicco Mohammed bin Zayed e il Primo ministro Edi Rama, due miei buoni amici e due buoni amici dell'Italia, assisteremo oggi alla firma di un impegno estremamente importante per realizzare una nuova interconnessione energetica, che punta alla produzione di energia elettrica verde in Albania e all’esportazione di una parte di quella energia verso l’Italia, grazie a un cavo sottomarino che attraverserà l’Adriatico. È un progetto in cui crediamo molto e che coinvolgerà i nostri tre governi, il settore privato e i gestori di rete.
Ed è un’iniziativa di cui vado personalmente fiera, perché è la dimostrazione concreta che è possibile costruire nuove forme di cooperazione, anche tra partner all’apparenza lontani tra loro, almeno dal punto di vista geografico. Partner che però sono capaci di vedere la scacchiera nel suo complesso, e non solo il quadrante di quella scacchiera che apparentemente li riguarda più da vicino. Così, questa iniziativa rappresenta un passo tangibile nella direzione di un’interconnessione davvero globale, che si estenda dall’Asia al Golfo, dal Nord Africa all’Europa, in grado di fornire energia in entrambe le direzioni. 
Colleghi, signore e signori, 
sappiamo di vivere in un tempo particolarmente complesso, attraversato da trasformazioni epocali. Ora abbiamo una scelta da fare: possiamo subire queste trasformazioni e rimanere inerti, o interpretare queste trasformazioni come opportunità. 
Io credo fermamente che la strada da seguire sia la seconda. Una strada da percorrere con coraggio e visione, non avendo paura di osare. Perché, come diceva l’economista Julian Simon, “il migliore carburante per alimentare il progresso mondiale è la nostra scorta di conoscenze, e il freno è la nostra mancanza di immaginazione”. 
Vi ringrazio molto.
 
",2025-01-15,https://www.governo.it/it/articolo/lintervento-del-presidente-meloni-allabu-dhabi-sustainability-week/27490
Conferenza stampa di inizio anno del Presidente Meloni,"INTRODUZIONE DEL PRESIDENTE MELONI
Buongiorno a tutti.
Grazie di essere qui, grazie all'Ordine dei giornalisti, grazie alla Federazione della stampa, grazie all'Associazione stampa parlamentare, grazie ai molti, consentitemi, colleghi in questo caso, che vedo qui stamattina.
Sarò abbastanza breve seguendo quello che ho appena ascoltato. 
Capirete che non ritengo di dovermi difendere dalla previsione di rappresentare un limite o un problema per la libertà di stampa e dunque per la democrazia. Voglio dire che un po’ mi stupisce che si metta insieme nello stesso intervento l’idea che questo Governo intenda comprimere i diritti della stampa da una parte e dall'altra, cito testualmente, “l'opera attenta e tenace di sostegno all'impresa giornalistica svolta dal Dipartimento per l'informazione e l'editoria guidato dal Sottosegretario Barachini”, che è il Sottosegretario competente per questo Governo e quindi tutto il lavoro che fa deve essere considerato come una scelta del Governo e non semplicemente una scelta del Sottosegretario. 
Sento dire spesso, c'era anche ora, che io non risponderei abbastanza alle domande dei giornalisti, anche su questo mi consentirete di utilizzare quest'occasione per dare una breve risposta. Ho chiesto a Fabrizio Alfano di fare a spanne un calcolo delle domande alle quali ho risposto nel 2024 e quel calcolo dà un risultato pari a 350, cioè più di una domanda al giorno. 
Ho fatto la scelta di non partecipare alle conferenze stampa al termine del Consiglio dei Ministri. È una scelta precisa, data soprattutto dal fatto che da una parte si accusa il Governo di un eccessivo leaderismo, dall'altro si dice che Giorgia Meloni al Governo è da sola, ma Giorgia Meloni al Governo non è da sola. Io credo che sia giusto che i Ministri che hanno lavorato a dei provvedimenti siano anche i Ministri che poi ne parlano.
Detto questo, alcune riflessioni flash invece in tema di presunzione di innocenza e riforma della diffamazione. 
Presunzione di innocenza. Voi sapete benissimo che in attuazione di una direttiva europea che è del 2016, che riguarda appunto il pieno rispetto del tema della presunzione di innocenza, il Parlamento ha delegato il Governo ad approvare un decreto legislativo secondo il quale non può essere pubblicata per intero o per estratto un'ordinanza di custodia cautelare in carcere. Chiaramente questo significa che è comunque consentito al giornalista di avere l'ordinanza, semplicemente si chiede al giornalista di farne una sintesi. Cioè si può continuare assolutamente a dare notizia di fatti di cronaca rilevanti, semplicemente si chiede di non fare il copia e incolla delle ordinanze perché, come si sa, nelle ordinanze sono contenuti anche atti sensibili o stracci di intercettazione. Non c'è quindi, dal mio punto di vista, alcuna limitazione del diritto di informazione o del diritto di essere informati, ma penso anche che abbiate visto che nell'esercitare la delega il Governo non ha ritenuto di inasprire le pene per chi eventualmente dovesse violare queste prescrizioni. 
Sul tema della riforma della diffamazione, anche qui voi sapete che è una proposta di iniziativa parlamentare che raccoglie l'auspicio della Corte Costituzionale e prevede che per le ipotesi di diffamazione a mezzo stampa non sia più previsto il carcere - fattispecie sulla quale io sono assolutamente e totalmente d'accordo - ma una multa. La multa, che può arrivare in alcuni casi fino a 50.000 euro, riguarda però il caso di una notizia falsa, pubblicata consapevolmente con l’intento di diffamare qualcuno. 
Io francamente non penso che qualsiasi giornalista dotato di una deontologia dovrebbe preoccuparsi di un caso che è evidentemente limite, cioè il caso di utilizzare la propria professione, il tesserino da giornalista per diffamare volontariamente qualcuno. Ma non è un caso che possiamo considerare comune, è un caso che noi dobbiamo considerare per quello che è, cioè un caso limite. Aggiungo, tra l'altro, che come sapete la proposta prevede che se si verifica una condotta diffamatoria e si pubblica la smentita, il caso è risolto. 
Quindi, sinceramente, io penso che non si possa definire una proposta di questo tipo come l'ho configurata come un tentativo di limitazione della libertà di stampa. 
Sono d'accordo che sia necessario avviare il dibattito per la riforma della professione. Come ho già detto in altre occasioni ritengo che la sede naturale per fare questo lavoro sia il Parlamento. Il Parlamento peraltro ci sta già lavorando, ma chiaramente se ritenete che il Governo possa, da questo punto di vista, anche solo fare moral suasion per accelerare i tempi sono assolutamente d'accordo. Ne abbiamo già parlato lo scorso anno, non ci torno su, si faceva un riferimento a Papa Francesco e a quello che ha detto sul tema dell'intelligenza artificiale - e voi sapete che lo ha detto durante il summit dei leader del G7 per una scelta precisa che ha fatto il Governo, di concentrare il tema dell'intelligenza artificiale all'interno della Presidenza italiana del G7 soprattutto sui rischi legati all'impatto nel mercato del lavoro. 
Anche questo l'ho detto molte volte ma volentieri faccio un flash. 
Noi siamo abituati a un progresso che ottimizza le competenze umane e a una meccanizzazione dei processi produttivi che però si concentrava sempre sul lavoro fisico e consentiva al lavoratore di elevare la sua posizione, se vogliamo. Oggi siamo di fronte a qualcosa che è completamente diverso perché è l'intelletto che rischia di essere sostituito e chiaramente l'impatto è un impatto soprattutto su lavoratori con alti profili e soprattutto le professioni. Noi abbiamo fatto uno specifico evento, uno specifico focus nel G7 su questa materia. 
Chiaramente la professione giornalistica è una di quelle che rischiano di più e quindi sicuramente noi non possiamo non tenere conto delle mutazioni straordinarie che stanno avvenendo in questo tempo e cercare di prevenirne le degenerazioni.
Legge sull'equo compenso. Figuratevi se su una legge che porta il mio nome posso non essere d'accordo. 
C'è presso il Ministero della Giustizia l'Osservatorio sull'equo compenso, che è insediato, è pienamente operativo, è rappresentato anche l'Ordine dei giornalisti. Sono assolutamente su questo favorevole, a disposizione. Ci sono alcuni Ordini che hanno già dato attuazione alla norma e quindi assolutamente a vostra disposizione. Sono favorevole. 
Chiudo. Mi avete segnalato alcuni temi, ne pongo uno io.
Mi capita sempre più frequentemente di trovare virgolettate sui giornali dichiarazioni che mi vengono attribuite di cose che non solo non ho mai detto, ma non ho mai pensato. Mi capita molto frequentemente di vedere riportati fatti che non sono avvenuti. 
Mi piacerebbe che provassimo, partendo da questa conferenza stampa, a ripartire con un piede diverso. Io assicuro rispetto per il vostro lavoro, ancora più rispetto per il vostro lavoro, mi permetto di chiedere rispetto per il mio. Grazie.
 
DOMANDE
Ileana Sciarra (Adnkronos): Buongiorno a tutti, buongiorno Presidente. Rompo il ghiaccio partendo subito da una buona notizia, la liberazione di Cecilia Sala. Le chiedo quale sia stato il punto di svolta e quanto abbia inciso il suo viaggio lampo in Florida da Donald Trump e cosa si aspetta ora l’Iran anche in relazione alla vicenda Abedini. La ringrazio.
Presidente Meloni: Grazie a lei. Intanto credo che ieri sia stata una bella giornata. Credo sia stata una bella giornata per l’Italia intera, per il Sistema Italia, per le tante persone che ci hanno lavorato. È stata sicuramente una bella giornata per me. Vi farò una confessione: tra le molte cose che accadono quando si ricopre un incarico complesso come quello che ricopro io, posso dirvi che non ho provato un’emozione più grande in questi due anni di quella che ho provato quando ho potuto chiamare una madre per dirle che suo figlio o sua figlia stava rientrando a casa. È l’emozione che ho provato ieri e la voglio condividere con voi, anche ringraziando i tanti che hanno consentito che questo accadesse, perché - per rispondere alla domanda - chiaramente su un caso così complesso, su vicende così complesse, intervengono moltissimi fattori. Non è un lavoro che io ho fatto da sola. Voglio ringraziare – tra l’altro è qui in sala – il Sottosegretario Alfredo Mantovano, voglio ringraziare tutta l’intelligence, devo ringraziare il Ministro degli Esteri, Antonio Tajani e tutto il corpo diplomatico, devo ringraziare molti funzionari. Devo ringraziare anche voi perché sapete che a un certo punto di questa vicenda la famiglia ha chiesto una sorta di silenzio stampa e ho trovato un atteggiamento estremamente responsabile - ci ha aiutato molto. E quindi devo sicuramente ringraziare anche la stampa, devo ringraziare la famiglia per la responsabilità che ha dimostrato e capite quanto possa essere difficile. Intervengono molte questioni, è stato un lavoro complesso di triangolazione diplomatica con l'Iran, ovviamente anche con gli Stati Uniti d'America. 
Per quello che riguarda il momento di svolta, io non direi che c'è stato un momento di svolta perché la questione è stata seguita dall'inizio, è stata seguita con assoluta e continua costanza e sono stati messi insieme una serie di tasselli che alla fine hanno composto questo puzzle.
Per quello che riguarda il tema dell'Iran, guardi le interlocuzioni con l'Iran sono soprattutto di natura di diplomatica e di intelligence, ovviamente, soprattutto per la presenza dell'intelligence il Governo è tenuto alla riservatezza che si deve a questi casi, salvo chiaramente riferire negli ambiti competenti. Il sottosegretario Mantovano è già stato al Copasir qualche giorno fa e chiaramente è pronto a tornarci nel caso in cui venisse richiesta un’ulteriore audizione. E guardate, credo che questa attenzione sia dovuta anche al fatto che noi dobbiamo ricordare che in Iran attualmente sono presenti oltre 500 italiani e quindi bisogna essere molto cauti nel muoversi. 
Per quello che riguarda la vicenda del cittadino iraniano Abedini, il caso è al vaglio del Ministero della Giustizia, chiaramente vaglio tecnico, vaglio politico, anche seguendo quello che c'è scritto nel Trattato di mutua cooperazione giudiziaria con gli Stati Uniti. È vicenda che ovviamente bisogna continuare a discutere anche con i nostri amici americani. Io avrei voluto parlarne anche con il Presidente Biden che doveva essere qui a Roma nella giornata di sabato. Avete visto che ha dovuto annullare il suo viaggio per i problemi che ci sono attualmente in California - e anzi mandiamo al popolo americano la nostra solidarietà -, ma le interlocuzioni ovviamente che ci sono state finora, ci saranno comunque. E quindi il lavoro è ancora molto complesso, non è una cosa che è terminata ieri, ma penso che si debba discutere nei dettagli nelle sedi che sono competenti. 

Marco Corrado Billeci (Fanpage.it): Buongiorno Presidente. Sulla questione Starlink io volevo chiederle quali sono gli ambiti coinvolti nella trattativa in corso, se ritiene che un accordo con SpaceX sia una strada obbligata da prendere per l’Italia, sia lei ne ha mai parlato direttamente con Elon Musk e poi però volevo anche capire quali garanzie lei potrebbe dare oggi alla Giorgia Meloni che fino a non molto tempo fa parlava di sovranità tecnologica e delle reti riguardo alla protezione di dati e comunicazioni sensibili che potrebbero essere in qualche forma affidate a un soggetto unico, straniero e con un così forte potere non solo economico ma anche politico, visto anche il prossimo incarico nell'Amministrazione Trump. Grazie. 
Presidente Meloni: Grazie a lei. Dunque voglio dire in apertura che sono abbastanza colpita da come alcune notizie false, rimbalzino e diventino il centro del dibattito e continuano ad essere discusse anche dopo essere state smentite, come il fatto che c'è stato un contratto firmato con SpaceX su questa materia. E in questo caso non parlo di voi, parlo soprattutto dell'opposizione. Non so se altri siano abituati a utilizzare il pubblico per fare dei favori agli amici, ma sicuramente non è il mio costume. Io valuto gli investimenti stranieri con un'unica lente che è la lente dell'interesse nazionale e non delle amicizie o delle idee politiche di chi eventualmente deve investire. Approfitto anche per dirle che non ho mai parlato personalmente con Elon Musk di queste vicende. 
Sul caso specifico, SpaceX ha illustrato al Governo una tecnologia che dispone, che consente di comunicare in sicurezza a livello nazionale ma soprattutto a livello planetario, che per noi significa soprattutto garantire comunicazioni sicure nel rapporto con le nostre sedi diplomatiche e, per esempio, con i nostri contingenti militari all'estero, quindi informazioni e comunicazioni che lei capisce sono molto delicate. Sul metodo voglio dire che si tratta di interlocuzioni che rientrano nella normalità del lavoro che fa un Governo, cioè sono interlocuzioni che noi abbiamo con decine di aziende che arrivano e si propongono per le cose più disparate. Dopodiché come funziona? Funziona che si fa un'istruttoria e, all'esito di quella istruttoria, se la cosa è di interesse, si pone nelle sedi competenti. Nel caso specifico di quello di cui stiamo parlando, poiché io capisco benissimo la delicatezza del tema, gli ambiti con i quali confrontarsi sono molti. Secondo me vanno, per capirci, dal Consiglio Supremo di Difesa fino al Parlamento, ovviamente. 
Quindi noi siamo banalmente nella fase istruttoria ed è la ragione per la quale io non capisco tutte le accuse che sono state rivolte. E le dico di più, neanche io personalmente ho le idee chiare su questa vicenda perché da una parte è corretto quello che dice lei e cioè che qui si tratta di mettere in sicurezza alcune comunicazioni molto sensibili e molto delicate, parlando con un soggetto che è tecnologicamente il soggetto più avanzato per fare questo lavoro, perché non ci sono alternative e soprattutto, rispetto al tema del privato o non privato, non ci sono alternative pubbliche. Poi potremmo aprire io e lei un dibattito - e forse lo dovremmo aprire - sul perché l'Italia e l'Europa - perché questo è un problema europeo - non sono arrivati in tempo a immaginare delle tecnologie pubbliche che fossero in grado di mettere in sicurezza queste comunicazioni, ma questo è un dibattito che rimandiamo un'altra volta. 
È ovvio, si tratta di mettere seppure temporaneamente, perché oggi ci si sta lavorando e quindi domani probabilmente ci saranno dei soggetti pubblici che saranno in grado di garantire la protezione di queste comunicazioni, ma oggi non ci sono. Quindi, da una parte noi parliamo di un soggetto privato, dall'altra parte l'alternativa non è, come dicevo, un soggetto pubblico, è non avere una protezione di questi dati. E questo è il dilemma e le dico di più, questo in un dibattito serio sarebbe il tema del quale dobbiamo discutere: qual è lo scenario preferibile tra due scenari che non sono chiaramente e sicuramente ottimali. Questo è il dibattito che secondo me va aperto e sul quale io sono laica. Però devo porre la questione, perché se domani quelle comunicazioni finiscono nelle mani sbagliate, il Governo ne è responsabile e quindi non posso fare finta che il problema non esista. Questa è l'ordine della questione e questo è lo stato delle cose di come penso che si debba procedere. Dopodiché, segnalo che non è la prima volta che accade, cioè lo stesso problema noi lo abbiamo sui data center, però non è che quando Microsoft ha fatto gli investimenti sui data center qualcuno si è stracciato le vesti. Allora capiamoci signori: il problema con SpaceX è che è privato o sono le idee politiche di Elon Musk? Perché io non faccio favore agli amici ma neanche accetto che persone che a persone che hanno buoni rapporti con me venga appiccicata addosso una lettera scarlatta, neanche questo insomma si può fare. 
Qui il tema è oggettivo e oggettivamente e seguendo dei criteri di sicurezza nazionale - perché questo è un tema di sicurezza nazionale - va trattato. Tutto il resto è dibattito buono per opposizioni a mio avviso a corto di argomenti, ma è un altro tema. 
 
Gabriele Martelloni (Rai News 24): Buongiorno Presidente, buongiorno anche a tutti i presenti e buon anno. Hanno fatto rumore in questi giorni le dimissioni di Elisabetta Belloni, direttore del DIS, quindi Capo dell'intelligence, in un momento delicato come la trattativa per liberare Cecilia Sala. Belloni che è stata anche importante a livello diplomatico quest'anno, pensiamo al ruolo di Sherpa del G7 e del G20. Le chiedo se è vero, come è stato un po' letto in questi giorni su alcune ricostruzioni, che sono dimissioni che arrivano al termine e forse all'apice di alcuni conflitti interni anche con membri di spicco del Governo, se c'è un'inclinatura nel rapporto personale con lei, se la vicenda Sala ha influito molto su questo e soprattutto se oggi ci può dare già il nome del sostituto o se lo darà più tardi in Consiglio dei Ministri. Grazie.
Presidente Meloni: La ringrazio per questa domanda perché anche qui ho letto sulle dimissioni di Elisabetta Belloni molte ricostruzioni che non corrispondono a verità, tanto che, come ha visto, a un certo punto la stessa Ambasciatrice Belloni ha deciso di rilasciare un’intervista per chiarire la sua posizione. E quello che ha detto corrisponde a verità, cioè ha deciso di anticipare di qualche mese quella che sarebbe stata la scadenza naturale del suo incarico banalmente per evitare di finire nel tritacarne che di solito accompagna nomine così importanti. 
Dopodiché, io voglio dire che ho una stima e un rispetto enormi per Elisabetta Belloni, che approfitto per ringraziare ancora una volta del lavoro straordinario che insieme a tutto lo staff, insieme al mio Consigliere diplomatico Ambasciatore Fabrizio Saggio, ha fatto per la Presidenza del G7. Elisabetta Belloni è un funzionario capace, coraggioso, di lungo corso. La mia stima, il mio rapporto personale con lei sono assolutamente inalterati. Tra l'altro mi pare che sia anche parecchio ambita anche fuori ai confini nazionali, quindi prevedo che il suo percorso non termini qui. 
Spero che quello che ha detto Elisabetta Belloni e anche quello che sto dicendo io possano contribuire a chiudere questa querelle francamente antipatica. Tra l'altro ha consegnato a me le sue dimissioni prima di Natale, quindi le vicende di questi giorni non c'entrano assolutamente niente. Io e lei al tempo concordammo di attendere la fine delle vacanze di Natale per dare la notizia, per organizzare una transizione che fosse il più possibile serena, poi le notizie girano e le cose sono andate come sono andate. Ma tutto quello che è accaduto - la vicenda Sala, addirittura ho letto a un certo punto che era legato alla vicenda di SpaceX – non c'entra assolutamente niente. Le cose sono molto più tranquille e serene. 
Per quello che riguarda la sua sostituzione vi confermo che abbiamo deciso di nominare come successore a Capo del DIS il Prefetto Vittorio Rizzi, che è l’attuale Vice Direttore di Aisi, che è una persona che ha alle sue spalle una carriera estremamente prestigiosa nella Polizia di Stato all'interno della quale ha raggiunto straordinari risultati operativi che sono apprezzati sia all'interno sia al di fuori dei confini nazionali. 
Uno dei suoi incarichi, ricordo, è stato quello di Vice Direttore Generale del Dipartimento di Pubblica Sicurezza, ma ricordo anche l'esperienza internazionale, che in un ruolo come quello del DIS è importante, del Prefetto Rizzi, co-Presidente del gruppo di lavoro dei 27 Paesi dell'Unione europea che devono prevenire il rischio dell'infiltrazione della criminalità organizzata nelle risorse del Next Generation Ee, membro titolare dell'Italia nel Management Board di Europol, ha guidato per ben due volte la Delegazione italiana al G7 dei Ministri degli Interni in passato. Insomma, un funzionario dello Stato di primo ordine e chiaramente nel momento in cui ve lo dico sapete anche che la nomina verrà formalizzata nel Consiglio dei Ministri che è previsto oggi. 

Fausto Carioti (Libero Quotidiano): Presidente buongiorno, buon anno. Io ripartirei da qualche domenica fa, quando lei dal palco di Atreju ha detto che è vostra intenzione in quest'anno andare avanti sul premierato. Vorrei entrare con lei quanto più possibile nel dettaglio sulla questione delle due grandi riforme costituzionali: giustizia e premierato. Intanto immagino che, visto che siamo già giunti quasi al giro di boa della legislatura, voi abbiate un cronoprogramma scritto o meno, ma insomma, un'idea di come intendete portare avanti queste due riforme parallele da qua alla fine della legislatura. In particolare, intendete fare i due referendum costituzionali confermativi? Intendete arrivare ad essi già per ambedue in questa legislatura oppure, come pare di capire, la riforma della giustizia a questo punto viene prima e il Governo non esclude e immagina di poter fare un referendum confermativo sul premierato nella legislatura seguente? Il testo del premierato che conosciamo, e che è già stato votato, resterà quello che è oppure lei prevede che possa cambiare? E questa legge elettorale, Presidente, che dovrebbe consentire agli italiani di scegliere il proprio premier e la maggioranza, siamo ancora al primo giorno oppure avete le idee chiare su come farete votare gli italiani? Grazie.
Presidente Meloni: Allora, le tempistiche non dipendono da me, come lei sa. Il mio intento è di andare avanti con le riforme, di andare avanti con le riforme con determinazione e possibilmente con velocità. Sono riforme costituzionali, lei sa che le riforme costituzionali hanno delle tempistiche abbastanza ampie e c'è un lavoro parlamentare che determina questo. Dopodiché, io ho promesso che avrei consegnato un'Italia migliore di quella che ho trovato. Penso che siano tutte riforme necessarie per fare questo, penso che dare stabilità ai governi – premierato -, penso che liberare la giustizia dal gioco della politica - riforma della giustizia -, penso anche che responsabilizzare le classi dirigenti, come fa l'autonomia differenziata, siano delle priorità, come è una priorità la riforma del fisco - sulla quale ricordo che noi abbiamo già approvato 17 tra decreti attuativi e testi unici, puntiamo a chiudere nel 2025 tutti i testi unici in materia tributaria, se riusciamo anche a fare il codice tributario, che ricordo era un obiettivo di Ezio Vanoni praticamente 70 anni fa -  e quindi vogliamo procedere spediti. 
Premierato ha concluso la sua prima lettura. Riforma della giustizia è in prima lettura alla Camera. Se riusciamo io vorrei fare in questa legislatura anche il referendum, ma per me l'importante è portare a casa le riforme e consentire agli italiani, se non si troveranno, come ragionevolmente non si troveranno, di esprimersi con un referendum su queste materie. Ho visto che sulla riforma della giustizia ci sono anche dei partiti dell'opposizione che stanno esprimendo il loro favore, ma credo che comunque non si arriverà ai due terzi. 
Rimane la questione dell'autonomia differenziata, sulla quale l'interpretazione che dà il Governo è che la sentenza della Corte Costituzionale sia per gran parte autoapplicativa, salvo quello che riguarda le modifiche richieste sui livelli essenziali delle prestazioni, sulle quali noi stiamo già lavorando su una legge. Dopodiché lì anche bisogna vedere che cosa accadrà con la Corte Costituzionale in materia di referendum. 
Legge elettorale dipende da questo. Io vorrei arrivare alle prossime elezioni con la riforma del premierato approvata e questo comporta una legge elettorale chiaramente tarata sul premierato. Penso che la questione sulla legge elettorale sia materia soprattutto di competenza parlamentare, se posso dire come la penso. Se invece il premierato non dovesse arrivare in tempo, cosa che io non auspico, allora ci si interrogherà sull'attuale legge elettorale se sia la migliore oppure no, ma insomma è completamente un altro dibattito. 

Christian Mavris (ERT - Radio Televisione Pubblica Greca): Buongiorno Presidente, buon anno a tutti. Volevo fare una domanda per quanto riguarda lo stato dei rapporti bilaterali con la Grecia e se è in programma un incontro con il Premier greco Kyriakos Mītsotakīs e se è in programma la discussione di dossier scottanti quali la difesa comune e la lotta all'immigrazione regolare. La ringrazio. 
Presidente Meloni: Grazie a lei. Dunque, i rapporti tra Italia e Grecia sono rapporti ottimi, come è naturale che sia del resto tra due Nazioni che condividono la proiezione geostrategica, l'appartenenza all'Unione europea, l'appartenenza all'Alleanza Atlantica. Tra l'altro, io e Kyriakos Mītsotakīs siamo perfino compagni di banco al Consiglio europeo e siamo insieme protagonisti di diversi formati: Med9, Med5, ovviamente Consiglio europeo, il Vertice Nord-Sud che c'è stato in Finlandia prima di Natale che, guardi, io considero una delle più interessanti novità degli ultimi mesi. L'ho detto nella conferenza stampa di chiusura di quell'evento: qualche anno fa immaginare che Paesi frugali nel nostro dibattito e Paesi che venivano spesso trattati come non esattamente seri si vedano insieme per parlare delle grandi questioni della sicurezza europea - e quindi rispondo anche alla sua domanda - vuol dire che stanno cambiando molte cose. E penso che il lavoro che Italia e Grecia hanno fatto in questi anni sia parte di questo cambio di paradigma. Quindi sì, io e Kyriakos Mītsotakīs parliamo di molte materie sulle quali abbiamo un approccio comune: quella della difesa, quello della sicurezza, quello dell'immigrazione - che condividiamo come poche Nazioni in Europa -, la messa in sicurezza del territorio di fronte ai continui eventi climatici estremi. E le dico di più: non c'è semplicemente in calendario un incontro, c'è in calendario un Vertice intergovernativo. L'ultimo Vertice intergovernativo è del 2017, se non vado errata a Corfù, il prossimo si terrà a Roma - provo ad andare a memoria - il 9 febbraio. E l'obiettivo che ci diamo è mettere nero su bianco, attraverso i documenti che firmeremo, l'ampiezza di questa cooperazione, quindi una dichiarazione congiunta che riesca a rimettere il filo di tutto il lavoro che facciamo insieme e alcune intese bilaterali su questioni che sono di particolare rilevanza. Dovrebbero esserci tra queste proprio la questione della sicurezza e la questione della protezione civile.
 
Francesco Pozzi (TGCom24): Buongiorno Presidente, restando in tema migratorio le chiedo, alla luce della sentenza della Cassazione, quale sarà dunque il destino dei Centri per i migranti che sono stati costruiti in Albania. Grazie. 
Presidente Meloni: A me pare che le sentenze della Cassazione diano ragione al Governo. La Cassazione dice che spetta al Governo stabilire quali siano i Paesi sicuri e che conseguentemente il giudice non possa sistematicamente disapplicare il trattenimento dei migranti che arrivano da quei Paesi, ma può invece motivare il caso specifico per cui quella persona “in ragione di” non è sicura in quel Paese, che è una cosa completamente diversa da quella che hanno fatto i magistrati del Tribunale di Roma che non entrano nel merito del singolo caso. Quindi per quello che ci riguarda i centri in Albania sono pronti per essere operativi. Noi abbiamo un dispositivo pronto a partire in qualsiasi momento poi, fortunatamente, nello scorso anno gli sbarchi sono diminuiti del 60% nelle ultime settimane, negli ultimi giorni particolarmente sono quasi azzerati. Però i centri, per quello che ci riguarda, sono pronti ad essere attivati e - come dicevo - abbiamo un dispositivo pronto a partire in qualsiasi momento. Grazie. 
 
Andrea Pira (Huffington Post): Buongiorno Presidente, buon anno. Nei giorni scorsi ha fatto scalpore la dichiarazione del Presidente eletto Donald Trump che non è escluso l'utilizzo dello strumento militare per annettere di fatto la Groenlandia. La risposta europea è sembrata un po' blanda, fatta eccezione forse per Scholz e Macron, che hanno ribadito che i confini non si devono toccare. Quindi volevo capire qual è la posizione del Governo e anche di una Leader di un partito che ha fatto della difesa dei confini e del patriottismo uno delle proprie bandiere. E poi, giusto un flash, il 20 sarà Washington?
Presidente Meloni: Allora, facciamo che io risponda a una domanda per ciascuno, perché altrimenti non ne usciamo, quindi parto dalla prima. Sul tema Groenlandia-Panama, io mi sento di escludere che gli USA nei prossimi anni si metteranno a tentare di annettere con la forza territori che interessano loro. A differenza di alcune letture che delle volte sento, leggo, ascolto su Donald Trump, noi abbiamo già visto Donald Trump Presidente degli Stati Uniti d'America, quindi siamo di fronte a una persona che quando fa una cosa, ragionevolmente, la fa per una ragione. Allora interroghiamoci sulla ragione. Io penso che le dichiarazioni di Trump siano più un messaggio ad alcuni grandi player, alcuni altri grandi player globali, piuttosto che rivendicazioni ostili nei confronti di quei Paesi. Il canale di Panama, che fu costruito i primi del novecento dagli Stati Uniti, è fondamentale per il mercato mondiale, è fondamentale per il mercato degli Stati Uniti, per il collegamento tra le due coste, eccetera. La Groenlandia è un territorio particolarmente strategico, a ridosso del Polo Nord, ricco di materie prime strategiche. Sono entrambi territori sui quali negli ultimi anni noi abbiamo assistito a un crescente protagonismo cinese. Per il Canada si potrebbe fare un ragionamento simile ma, in buona sostanza, la mia idea è che queste dichiarazioni rientrino nel dibattito a distanza tra grandi potenze, un modo energico per dire che gli Stati Uniti non rimarranno a guardare di fronte alla previsione che altri grandi player globali muovono in zone che sono di interesse strategico per gli Stati Uniti, e - aggiungo io - per l'Occidente. Quindi io attualmente la leggo così, dopodiché ovviamente mi confronterò anche con i miei omologhi europei nelle prossime ore, ma a me questa attualmente pare la questione. 
 
Massimo Santucci (Askanews): Buongiorno Presidente, io torno sul tema dell'immigrazione e dei Centri in Albania. Se la Corte di giustizia europea dovesse dare un'interpretazione di Paese sicuro favorevole ai giudici che non applicano o disapplicano il decreto Paesi sicuri, il Governo in concreto che cosa farà? Grazie.
Presidente Meloni: Guardi, per valutare questo penso che dobbiamo attendere, nel senso che la buona notizia su questa vicenda è che: appunto, voi sapete che i giudici italiani hanno rinviato la questione alla Corte di Giustizia europea; la Corte di Giustizia europea dovrebbe cominciare - da quello che mi pare - a lavorare intorno a febbraio su questa vicenda; l'Italia ha depositato le proprie valutazioni di fronte alla Corte europea; dalle interlocuzioni con i miei omologhi, ho ragione di credere che la maggioranza dei Paesi membri dell'Unione europea sosterrà la posizione italiana di fronte alla Corte. Anche perché, nelle nostre motivazioni di fronte alla Corte europea, noi ci rendiamo conto che quello che stiamo sostenendo è perfettamente in linea con il nuovo Patto di migrazione e asilo. E quindi, io non voglio dire sui giudizi, però aspetterei a vedere che cosa accade. Mi preoccupa un po' di più se in Italia non si tenga conto intanto di quello che ha detto la Cassazione. E il che è un po’ paradossale, perché è accaduto che anche dopo la sentenza della Cassazione alcuni giudici disapplicassero i trattenimenti esattamente come avevano fatto prima. Questo è un po' più preoccupante e francamente anche bizzarro. Nel senso, noi ci rifacciamo, richiamiamo le sentenze della Corte di Cassazione e i giudici di merito disapplicano. Verrebbe da dire: chi è più rispettoso della giurisdizione? Questo chiaramente raffigura uno scenario un po’ più complesso, che diventa secondo me uno scenario anche di palese volontà di disapplicare i provvedimenti del governo. E secondo me anche i cittadini poi alla fine non lo capiscono, no? A maggior ragione penso che non lo capiscano nello stesso momento in cui, mentre noi facciamo questo dibattito che dura da mesi sui trattenimenti dei migranti, poi ci sono 11 mafiosi del clan di Matteo Messina Denaro che vengono messi in libertà per scadenza dei termini sulla custodia cautelare. Forse dovremmo concentrarci un po' di più sul trattenimento dei mafiosi piuttosto che sul non trattenimento dei migranti. Però questo configura uno scenario un po' più complesso. Sulla Corte europea, secondo me, bisogna aspettare a vedere che cosa accade, ma sono molto contenta del fatto che la maggioranza dei Paesi membri dell'Unione sia dando ragione all'Italia su questa materia. 
 
Anna Bredici (Radio Popolare): Buongiorno Presidente. La situazione delle carceri è drammatica, il sovraffollamento a San Vittore ad esempio è del 225% l'affollamento nel carcere, e poi i suicidi, 88 suicidi nel 2024, oggi ce n'è stato un altro a Regina Coeli. All'apertura della Porta Santa di Rebibbia, il Papa per il Giubileo ha parlato della necessità di un'amnistia, il Presidente del Senato si è detto favorevole in qualche modo, ha fatto un'apertura in questo senso. Lei che cosa pensa e cosa risponde quindi al Pontefice?
Presidente Meloni: Guardi io ascolto con sempre con grande attenzione le parole di Papa Francesco, che ringrazio. Chiaramente quello che dice sull'amnistia è contenuto, come lei sa, nella Bolla di indizione del Giubileo e quindi è rivolto ai Governi di tutto il mondo, non è una questione che riguarda specificamente l'Italia. In ogni caso, ovviamente l'Italia intende fare la sua parte per garantire condizioni migliori a chi deve scontare una pena in Italia. Solo che la mia idea non è che questo si debba fare adeguando il numero dei detenuti o i reati alla capienza delle nostre carceri. Io penso che quello che noi dobbiamo fare è adeguare la capienza delle nostre carceri alle necessità, perché questo fa uno Stato serio. Ed è la ragione per la quale noi abbiamo nominato, nelle scorse settimane, un Commissario straordinario all'edilizia penitenziaria, che ha l'obiettivo di realizzare 7.000 nuovi posti in tre anni, a partire dal 2025. Quindi, secondo me il modo serio di risolvere questa questione non è con le amnistie, con gli indulti, con gli svuota-carcere, con quello che abbiamo visto in questi anni, è un altro. È da una parte ampliare la capienza delle nostre carceri, poi parallelamente stiamo lavorando per rendere più agevole il passaggio dei detenuti tossicodipendenti in comunità e, come lei sa, molto spesso facciamo e cerchiamo di intensificare il numero degli accordi con gli altri Paesi che consentono anche alle persone straniere condannate in Italia di scontare la pena nel Paese d'origine. Questo è il modo con il quale, secondo me, si garantisce un sistema carcerario più dignitoso per i detenuti. 
 
Andrea Carugati (il Manifesto): Buongiorno Presidente, torno sull'autonomia chiedendole questo. La settimana prossima la Corte Costituzionale si occuperà della questione. Volevamo sapere se, attraverso l’Avvocatura dello Stato, il Governo sosterrà l'ammissibilità o la non ammissibilità del referendum o se deciderà di non intervenire e, nel caso in cui dovesse essere invece dato il via libera al referendum, se lei pensa comunque a fare una correzione di legge prima del voto e se al voto si impegnerà in campagna elettorale o propenderà per l’astensione. Quindi sono tre aspetti della stessa questione che riguardano il referendum. Grazie.
Presidente Meloni: Allora, sulla prima non le posso rispondere adesso perché è oggetto del Consiglio dei Ministri di oggi questa decisione sull’Avvocatura generale dello Stato, ma io prima voglio sentire il parere dei Ministri. Quindi ne discuteremo oggi in Consiglio dei Ministri, per cui penso che entro sera lei avrà la risposta alla domanda che mi sta facendo. Sul tema delle modifiche richieste dalla Corte Costituzionale, chiaramente ci sono particolarmente i livelli essenziali delle prestazioni, dicevamo, e credo che il Governo debba comunque andare avanti a fare le sue modifiche per adeguarsi alle prescrizioni della Corte Costituzionale in caso di referendum. In generale, sui referendum che riguardano le riforme costituzionali che stiamo facendo, cercherò di fare un passo indietro, nel senso che considero che sarebbe un errore - tanto per il referendum sull'autonomia, quanto per il referendum sulla giustizia, quanto per il referendum sul premierato - non stare nel merito della questione. Sono riforme che noi abbiamo fatto, ci abbiamo messo la faccia, ovviamente, ma le consegniamo, quando arrivano al referendum, ai cittadini. Poi, chiaramente, io dirò quello che penso di queste riforme, ma in questo senso fare campagna elettorale, nel senso di cercare di spiegare ancora meglio ai cittadini perché riteniamo che siano riforme positive per loro. Ecco, questo penso che sarà l'impegno che possiamo garantire. Grazie.
 
 
Alexander Logunov (Rossiya Segodnya): Buongiorno Presidente. Io vorrei spostare l'attenzione sul piano internazionale. La mia domanda riguarda il percorso dell'Ucraina verso la NATO. Ormai è ben noto che l'Italia sostiene l'adesione dell'Ucraina dopo la fine del conflitto. Volevo chiedere, al di là del rispetto dell’integrità territoriale dell’Ucraina, lei ritiene possibile l'adesione dell'Ucraina senza i territori che adesso sono controllati dalla Russia. Voi, come Italia, siete disposti a sostenere questa opzione? Grazie. 
Presidente Meloni: Io sono disposta a sostenere le opzioni che è disposta a sostenere l'Ucraina e credo che questo sia fondamentale per avere una pace giusta. Dopodiché sono assolutamente convinta che le garanzie di sicurezza per l'Ucraina siano fondamentali per poter ambire ad avere effettivamente una pace in Ucraina perché tutti sappiamo che la Russia in passato ha violato gli accordi che aveva sottoscritto e quindi purtroppo senza garanzie di sicurezza noi non possiamo avere alcuna certezza che quello che è accaduto nel 2022 non accada di nuovo. Quindi sicuramente la questione dell'adesione alla Nato, delle garanzie di sicurezza bilaterali, insomma tutto il dibattito, anche il lavoro che l'Italia ha fatto, sono da questo punto di vista fondamentali. Dopodiché non sono io a stabilire quali debbano essere le condizioni per una pace giusta, di solito intanto le condizioni per una pace si negoziano tra chi è coinvolto, ma credo che sia una pace giusta se l'Ucraina è d'accordo. 
 
Luca Moriconi (Rai Tg2): Buongiorno Presidente, buongiorno ai colleghi, buon anno. Mi riallaccio alla domanda del collega perché io volevo proprio chiedere questo, cioè se una pace giusta secondo lei possa essere quella che non prevede i territori contesi fino ad oggi, però le chiedo anche se Trump, così come ha detto, dovesse avviarsi verso anche un disimpegno militare, di aiuto militare nei confronti dell'Ucraina, quale sarà la risposta dell'Italia e degli alleati europei che hanno sempre comunque detto che avrebbero sostenuto Kiev fino al tempo necessario? Grazie. 
Presidente Meloni: Francamente non prevedo un disimpegno e non leggo questo dalle dichiarazioni che ha fatto il Presidente degli Stati Uniti, Donald Trump, e anche qui la realtà sembra un po' diversa dai racconti che sono stati fatti. Donald Trump ha detto in più occasioni, ha parlato di “peace with strength”, pace con la forza. Dovrebbe ricordarvi qualcosa, nel senso che io ho sempre sostenuto in questi due anni a chi diceva che la strategia dell'Occidente era fallimentare, che non bisognava sostenere l'Ucraina, che l'unico modo di creare e che invece bisognava lavorare su una non meglio identificata pace, che l'unico modo di costringere particolarmente la Russia a sedersi a un tavolo di trattativa era costruire una situazione di difficoltà. Allora su questo proviamo a vedere come stanno le cose. La guerra in Ucraina era una guerra che doveva durare tre giorni. Il 24 febbraio saranno tre anni. Saranno i tre giorni più lunghi che verranno ricordati nella storia russa. A dicembre del 2022 la Russia controllava il 17,4% del territorio ucraino, dopo due anni, con perdite estremamente ingenti, la Russia controlla il 18% del territorio ucraino, +0,6%. Lo dico anche per smontare questa narrazione che leggo continuamente sul fatto che la Russia ha già vinto e guardi che se oggi si parla di pace è perché la Russia, temo, si sia un po' impantanata in Ucraina e si è impantanata grazie al coraggio, ovviamente, del popolo ucraino ma anche grazie al sostegno occidentale. Questo Donald Trump lo capisce bene, noi siamo abituati, almeno quello che io ho visto quando Donald Trump è stato Presidente degli Stati Uniti, è una capacità di dosare diplomazia e deterrenza. E prevedo che accadrà anche questa volta. Quindi sulle condizioni di pace ho già detto che Trump possa essere una persona che su questo può andare avanti nella soluzione? Penso di sì, ma non prevedo che questo significhi abbandonare l'Ucraina e Trump lo ha già ampiamente dichiarato, ha detto: proprio perché vogliamo la pace non abbandoneremo l'Ucraina, del resto francamente sarebbe un errore dal mio punto di vista, anche considerando dove siamo arrivati, e anche considerando che quello che io ho raccontato sui dati, dal mio punto di vista dimostrano che invece è stato proprio il nostro sostegno a precostituire le condizioni per qualsiasi tavolo di pace. Del resto, ripeto, come ho detto mille volte se non ci fosse stata un'invasione non ci sarebbe bisogno di mettersi a fare nessuna pace, non ci sarebbe stata un'invasione, ma non è quello che sta accadendo e non sta accadendo perché noi abbiamo tenuto il punto e perché gli ucraini sono stati coraggiosissimi. 

Francesca Tana (Italpress): Buongiorno Presidente. Volevo chiederle un commento sulla vicenda che sta attraversando la Regione Sardegna, la Presidente Todde, che è stata dichiarata decaduta, la stessa governatrice ha detto che impugnerà e andrà avanti. Come commenta e se secondo lei sono opportune delle dimissioni. Grazie. 
Presidente Meloni: Guardi, si tratta tanto di un atto non definitivo. La Presidente Todde, come lei ricordava, ha annunciato ricorso, quindi io
non voglio entrare nel merito. Le dirò questo, che non sono il tipo che gioisce se qualcuno che vince le elezioni poi decade per questioni burocratiche o giudiziarie. Diciamoci anche che è la prima volta che non accade però. Io ricordo un caso, ad esempio, in cui la lista dell'allora Popolo delle Libertà, alle elezioni regionali del Lazio, non fu interamente ammessa per dieci minuti di ritardo, il famoso “panino”, i cronisti più attenti se lo ricordano bene. Sono cose che sono sempre accadute, poi io ripeto non gioisco, nel senso vedremo che cosa accadrà, vedremo anche quali saranno le determinazioni, il percorso è ancora lungo, tra l'altro ho sentito dire, ho letto che tanto il Partito Democratico quanto il Movimento 5 Stelle intendono, nel caso non convalidare la decisione dei magistrati. È una scelta ovviamente che sarà libera dei partiti, permetto sommessamente di segnalare che quando fu il caso della decadenza di Berlusconi, si disse che il compito del Parlamento era banalmente quello di ratificare la decisione della magistratura quindi anche qui come sempre vediamo i soliti due pesi e due misure ai quali siamo abituati, però insomma - tra l'altro non conosco neanche benissimo la vicenda nel merito - quindi preferisco non entrarci ma ripeto insomma non sono tra quelli, a differenza di altri, che gioiscono per queste vicende. 
 
Francesco Bechis ( Il Messaggero): Buongiorno Presidente, siamo un po' al giro di boa della legislatura, c'è una parola che ha iniziato a fare capolino nel dibattito politico, rimpasto. Le chiedo allora se lei esclude categoricamente che Matteo Salvini possa diventare Ministro dell'interno entro la fine della legislatura, come lui stesso ha detto di aspirare un giorno a fare e ha detto ne avreste parlato insieme e poi restando in tema se Daniela Santanché sarà rinviata a giudizio dovrà dare dimissioni da Ministro del turismo? Grazie.
Presidente Meloni: Allora, lei dice che la parola rimpasto ha cominciato negli ultimi giorni a fare capolino, le segnalo che la parola rimpasto ha fatto capolino più o meno dopo due settimane che ero al Governo, una parola alla quale sono abituata e alla quale non sono tendenzialmente favorevole. Segnalo oltretutto che prima del giro di boa del Governo, a due anni e qualcosa, questo è già il settimo Governo per longevità nella storia d'Italia su 68 governi, se non vado errata, nella storia nazionale e quindi procediamo a grandi falcate per scalare ulteriori posizioni. Dopodiché Matteo Salvini sarebbe un ottimo Ministro degli Interni. Ho già risposto su questo e ha ragione Matteo Salvini quando dice che in assenza del procedimento giudiziario - che abbiamo visto come è andato - ragionevolmente Matteo Salvini avrebbe chiesto e ottenuto di avere il Ministero degli Interni, però anche Piantedosi è un ottimo Ministro degli Interni, lo voglio ringraziare, e quindi non penso che allo Stato attuale, diciamo, sia per la vicenda del rimpasto, sia perché abbiamo già un ottimo Ministro degli Interni, questa cosa sia all'ordine del giorno. 
Sulla Santanchè vediamo, diciamo non sono la persona che giudica queste cose prima che accadano, per cui vediamo che cosa deciderà la magistratura e poi ne parlerò ovviamente col Ministro Santanchè. 
 
Silvia Gasparetto (Ansa): Buongiorno Presidente, in queste settimane si è già acceso il dibattito sui prossimi appuntamenti elettorali locali, sia perché si valutano le possibilità di una sorta di election day, non quest'anno ma la prossima primavera, per allineare le scadenze dopo la pandemia, sia soprattutto sul Veneto dove Matteo Salvini ha già detto che chiederà per la Lega la candidatura. Lei pensa che sia Fratelli d'Italia a dover esprimere la candidatura in Veneto? Grazie
Presidente Meloni: Io penso che quella di Fratelli d'Italia sia un'opzione che deve essere tenuta in considerazione, ovviamente. Penso che su queste vicende però si debba discutere con grande serenità con gli alleati ed è quello che faremo. Ci saranno diverse elezioni regionali ampie quest'anno, importanti, delicate, quindi noi abbiamo già cominciato a parlarne con Matteo Salvini, con Antonio Tajani, con gli altri e continueremo a farlo. Non penso che su questo, non me ne vorrete, il dibattito per il tramite della stampa aiuti perché alla fine come abbiamo sempre fatto, valutiamo su ogni regione quelle che sono le condizioni migliori e su quelle operiamo. Chiaramente l'obiettivo per noi è soprattutto vincere le elezioni, cercare 
di dare ai cittadini di queste regioni quella che crediamo sia la proposta migliore, però io ragiono così. Non ho mai amato e non lo faccio neanche adesso, il fatto che ci si dica per il tramite della stampa… io io… non è il modo giusto di procedere secondo me quindi penso che ne parleremo prima noi e poi se riusciremo lo comunicheremo alla stampa una volta che lo abbiamo deciso.
 
Alessandra Sardoni (Tg La 7): Buongiorno Presidente. Torno su Elon Musk e su quelle che lei ha definito le idee politiche di Elon Musk, perché mi sembra che siano pertinenti con la situazione anche sullo scenario europeo. Lei è stata la prima leader europea ad aprire a Elon Musk, l'ha invitato ad Atreju, a Palazzo Chigi, si è fatta premiare da lui all'Atlantic Council. Ora però questa figura è innegabilmente diventata anche molto ingombrante, la parte Starlink l'ha già chiarita. È ingombrante perché man mano che ci si avvicina all'insediamento di Trump è anche molto ingerente nelle questioni europee, molto nella campagna elettorale tedesca. Oggi intervisterà su X la leader Alice Weidel che è la leader di AfD, un partito che anche Marine Le Pen ha tenuto lontano del gruppo parlamentare europeo, ha attaccato Starmer, ha attaccato anche personalmente Scholz e poi ha attaccato anche Farage difendendo una figura, insomma, cospirazionista come Robinson. Insomma un problema politico - anche a guardare i giornali europei di oggi - c'è con Musk e lo ha sottolineato anche in modo molto netto Macron. Io le chiedo qual è la sua posizione su questo. Non crede che ci sia anche un tema di allarme giustificato visto il ruolo così vicino a Trump e così anche interno all'amministrazione americana? Non crede che questo sia un problema? Qual è la sua posizione su questo? Scusi aggiungo anche se Musk ha avuto un ruolo nella liberazione di Cecilia Sala visto che i genitori e la famiglia sembra che si sia rivolta a lui.
Presidente Meloni: Se ha avuto un ruolo non ne ho notizia. Dopodiché per quello che riguarda appunto le ingerenze, io penso che dobbiamo ricondurre le cose nell'alveo nel quale si trovano. Elon Musk è una persona molto nota e molto facoltosa che esprime le sue posizioni. Di questo allo stato attuale noi stiamo parlando. Piacere, non piacere, posso essere d'accordo, posso non essere d'accordo nel merito delle posizioni che esprime, ma stiamo parlando di questo. E quando di fronte a questo mi si dice è un pericolo, ingerenza, sovranità, pericolo per la democrazia, eccetera, io devo segnalare che non è il primo. Cioè, di persone note e facoltose che esprimono le loro opinioni, io ne ho viste parecchie, spesso le esprimono contro di me. Non mi ricordo che qualcuno si sia scandalizzato.
Dov'è il problema, eventualmente. Il problema sarebbe, ed è, quando delle persone facoltose utilizzano quelle risorse per finanziare in mezzo mondo partiti, associazioni, esponenti politici, per condizionare le scelte politiche degli Stati nazionali. Questo non lo fa Elon Musk.
Elon Musk ha finanziato la campagna elettorale del suo Paese, del suo candidato, in un sistema nel quale, tra l'altro, segnalo che è abbastanza comune. Ma non mi risulta che Elon Musk finanzi in giro partiti, associazioni o esponenti politici. Questo lo fa, per esempio, George Soros. E sì, io la considero una pericolosa ingerenza negli affari degli Stati nazionali e nella sovranità degli Stati nazionali. Questa sì, però quando è accaduto mi si è parlato di filantropi. 
Allora il problema è che Elon Musk è influente e ricco o che Elon Musk non è di sinistra? Scusate, perché io capisco che cos'è ingerenza e esprimere le proprie opinioni è ingerenza fino a un certo punto, ripeto, può piacere, può non piacere, io posso anche non condividere alcune cose, ma non è ingerenza, è una cosa diversa.
Dopodiché, secondo me, l'ingerenza sulla sovranità di un Paese si ha quando i miliardi vengono spesi per condizionare le scelte politiche pagando gli esponenti politici. E questo purtroppo è accaduto da noi in passato e nessuno si è stracciato le vesti. Così come è accaduto, perdonatemi anche qui, che alcuni di questi miliardari censurassero la gente sulle loro piattaforme, compreso l'allora Presidente degli Stati Uniti non rieletto, Donald Trump. E andava bene, ma quella è un'ingerenza sulla democrazia o non è un'ingerenza sulla democrazia? Allora, cerchiamo di rimettere le cose nel loro alveo, perché io francamente quelli che fino a ieri dicevano che esponenti della grande finanza, che spesso scommettono contro gli Stati nazionali, che finanziano esponenti di associazioni politiche va bene, è filantropia. Se una persona che non è delle stesse idee dice le sue idee senza finanziare partiti ed associazioni, perché segnalo che io non prendo soldi da Elon Musk per cui per le lezioni… semmai li hanno presi da George Soros, anche no, con tutto il rispetto. Quindi, francamente, io, ripeto, d'accordo o non d'accordo, ma questo pericolo per la democrazia non lo vedo. 
Può essere problematico nei rapporti tra alleati, perché io non sono una sostenitrice del commento sulla politica altrui, come voi sapete. L'ho subito. Per cui non sono mai una sostenitrice di quelli. Però, come lei dice oggi della ingerenza di Elon Musk nella campagna elettorale tedesca, vorrei che mi ricordaste dell'ingerenza del Cancelliere tedesco nella campagna elettorale italiana. Eh, perché scusate, io ricordo che Enrico Letta partì, andò da Olaf Scholz e Olaf Scholz disse non votate per Giorgia Meloni. Anche quella è un'ingerenza o non è un'ingerenza? O l'ingerenza c'è solo quando non si è d'accordo? Cioè, su queste cose bisogna essere un po', come posso dire, onesti intellettualmente. 
La questione, secondo me, non si può configurare come un pericolo per la democrazia. 

Monica Guerzoni (Corriere della Sera): Buongiorno Presidente, buongiorno a tutti. Ha suscitato grande clamore la sua scelta, un po' irrituale di volare in Florida per cenare con il Presidente Trump proprio nei giorni della detenzione di Cecilia Sala in Iran. Allora le chiederei il senso dell'accordo, se c'è stato, con il Presidente eletto degli Stati Uniti e se il 20 gennaio lei andrà all'insediamento a Washington magari per ringraziare il Presidente Trump appunto del ruolo che ha svolto e del fatto che non si è in qualche modo opposto alla non immediata estradizione dell'iraniano Abedini. La ringrazio Presidente. 
Presidente Meloni: Dunque, per quello che riguarda il viaggio non rituale era un'idea che è nata durante l'incontro che abbiamo avuto a Parigi. Era secondo me l'occasione ed è stata un'occasione per confermare un rapporto che si annuncia molto solido, non so se posso dire privilegiato, ma sicuramente molto solido. Chiaramente Italia e Stati Uniti hanno, come io ho detto tante volte, rapporti particolarmente saldi e questo indipende dal colore dei governi. Come voi sapete io ho avuto un ottimo rapporto anche con l'amministrazione democratica, anche col Presidente Biden, ma sicuramente uno scenario nel quale a guida delle due Nazioni ci sono due leader conservatori può rafforzare ulteriormente una convergenza. E questo penso che eventualmente sarebbe anche un valore aggiunto non solo per l'Italia ma per l'Europa nel suo complesso.
Dopodiché durante l’incontro a Mar a Lago noi abbiamo parlato soprattutto del quadro generale senza entrare nello specifico dei singoli dossier, anche perché voi sapete che su questo le regole americane sono abbastanza rigide, il Presidente degli Stati Uniti ad oggi è ancora Joe Biden. Poi chiaramente dopo il 20 entreremo nel merito dei vari dossier. Certamente l'accoglienza è stata al di là delle aspettative. Per quello che riguarda l'inaugurazione io confermo l'invito, confermo che mi fa piacere esserci, chiaramente lo sto valutando sulla compatibilità di agenda con le moltissime cose che dobbiamo fare, ma se riesco volentieri partecipo. 

Francesco De Palo (Formiche.net): Buongiorno Presidente, buon anno. Quello che si è chiuso quest'anno è stato l'anno caratterizzato dalla Presidenza italiana del G7 che ha avuto il merito, tra le altre cose, di rimettere al centro dell’agenda internazionale due temi strategici come il Mediterraneo e l'Africa, proprio grazie al Piano Mattei. Le chiedo come il Governo rafforzerà la progettualità del Piano Mattei nell'anno in corso e in quelli futuri. Grazie. 
Presidente Meloni: Grazie a lei per questa domanda. Dunque, intanto io voglio dire che sono fiera del fatto che il nostro Piano Mattei e in generale la nostra strategia Africa-Mediterraneo sta raccogliendo sempre maggiore interesse, sempre maggiore consenso, credo che sia nell'interesse non solamente italiano, avere un approccio diverso al continente africano.
Sono fiera della concretezza che il Piano Mattei sta dimostrando, secondo me la concretezza è la chiave di volta di una cooperazione diversa, perché di iniziative generiche sull'Africa ce ne sono state, ce ne sono molte. Poi riuscire a dare continuità, a essere concreti, a essere credibili, questo sì fa la differenza. In tutti i nove primi Paesi del Piano Mattei i progetti sono tutti già avviati e quindi, per dare solidità a questa materia della concretezza. 
Dopodiché le due grandi sfide secondo me per il 2025 sono la prima, internazionalizzare ed europeizzare il Piano, che è il lavoro che l’Italia ha cominciato a fare con il G7.
Noi ci siamo posti il problema nel G7, particolarmente nei Summit del leader, di come mettere insieme il lavoro che noi facciamo come Italia con il piano Mattei con gli altri strumenti disponibili e con il lavoro dei nostri partner. 
Quali sono gli altri strumenti disponibili? Global Gateway dell'Unione Europea, il PIIG del G7, il piano infrastrutturale del G7, quindi noi vogliamo cercare di mettere in relazione il più possibile il nostro Piano anche con i livelli, diciamo così, superiori, perché questo consente anche una strategia molto più ampia da parte europea soprattutto, ma io direi anche da parte del G7. 
La seconda sfida per il 2025 è ampliare il Piano Mattei e quindi individuare nuovi Paesi nei quali portare le nostre iniziative, i nostri progetti.
Attualmente i Paesi che noi abbiamo individuato per allargare il Piano Mattei sono: Angola, Ghana, Mauritania, Tanzania e Senegal. Questi saranno i nuovi Paesi nei quali il Piano Mattei   nel 2025 si amplierà. 

Sebastiano Sterpa (Tg5, Mediaset): Eccoci, buongiorno. Allora, c'è una parola che è stata scelta per l'anno passato, cioè il rispetto. È stata scelta perché il rispetto è alla base della convivenza sociale ed è anche una guida nei rapporti tra le istituzioni. È anche una categoria umana e una categoria politica. Lei pensa sempre di averlo messo al centro delle sue scelte politiche?
Presidente Meloni: Sì. Sì, penso che rispetto sia una parola molto bella. Rispetto viene dal latino respicere, guardare nuovamente, significa guardare in profondità, cioè significa che non puoi dimostrare rispetto se non provi a capire, ma significa anche che non puoi farti rispettare se non sai chi sei. Il rispetto è legato al tema dell'identità. È una parola molto bella, è una parola molto difficile, perché il rispetto è un dovere ed è un diritto.
Sulla parte del dovere avrò sbagliato molte volte per carità, però cerco di fare la mia parte. Sulla parte del diritto, nel caso mio ci ho rinunciato, nel senso, ho capito che me lo devo guadagnare e quindi lavoro per guadagnarmelo ogni giorno, se riesco. 

Sergio Casagrande (Corriere dell'Umbria): Buongiorno Presidente, buongiorno agli ospiti e ai colleghi. Terzo mandato dei Governatori, ma anche dei Presidenti delle province autonome e dei Sindaci. C'è il caso aperto della Campania. Ci sono anche altri Governatori già eletti e il Presidente della provincia di Trento che stanno pensando a una terza ricandidatura. Qual è la posizione sua, del Governo, e se ritiene eventualmente sufficienti interventi sui singoli casi oppure è necessario un passaggio parlamentare visto che una legge già c'è? 
Presidente Meloni: Allora guardi, sulla questione del terzo mandato partendo dal caso della Campania, c’è intanto un tema di metodo ancora prima della questione di merito. Gli uffici di Palazzo Chigi hanno fatto una ricognizione per gli approfondimenti, per capire in base all'articolo 122 della Costituzione se la questione sia una questione che competa allo Stato nazionale o sia nella facoltà delle Regioni di autodeterminarsi. La nostra conclusione è che la questione riguarda un principio fondamentale e quindi la materia è di competenza dello Stato nazionale ed è la ragione per la quale nel Consiglio dei Ministri di oggi noi impugniamo la legge regionale della Campania. 
Dopodiché, per quello che riguarda il merito della questione, sapete che non c'è su questo un'unica posizione all'interno della maggioranza, da questo punto di vista non c'è un accordo tra i partiti della maggioranza, soprattutto perché, per come la vedo penso che sarebbe incoerente per quello che riguarda i Presidenti di Regione rispetto a quello che riguarda i Sindaci delle grandi città, ma anche perché noi nella proposta sul premierato abbiamo messo il limite dei due mandati. Poi che possa servire un'iniziativa legislativa per armonizzare tutti gli ambiti, questo è un tema sul quale sono disponibile a parlare perché è vero che ci sono scenari diversi, però ad oggi obiettivamente non mi pare che si possa intervenire uno sì e uno no, perché questo non sarebbe coerente per le istituzioni e il loro complesso. 
 
Antonella Coppari (QN - Quotidiano Nazionale): Buongiorno. Come lei ha ricordato, la riforma della separazione delle carriere sta procedendo in Parlamento. Pensa di andare oltre e intervenire anche sulla responsabilità dei magistrati? È vero che sarebbe stata sancita da un referendum, ma c'è una normativa attuale e quindi volevo sapere se intendete toccarla. 
Presidente Meloni: Credo che questo si debba discutere all'interno della maggioranza, attualmente non ne stiamo discutendo. 
 
Andrea Bonini (SkyTG24): Buongiorno, bentrovata Presidente. Torno sul tema Trump, su quel rapporto di stima e rispetto che lo stesso Presidente eletto ha citato nella conferenza stampa di alcuni giorni fa, confermato dalle dinamiche che abbiamo visto. L'avvento, però, di Trump alla Casa Bianca porta con sé anche alcune potenziali criticità per l'Europa e per l'Italia. Ne cito due: il tema dazi e la richiesta, confermata ufficialmente, per i Paesi Nato di portare le spese in difesa al 5% del PIL. Allora io le chiedo come pensa di superare questi potenziali scogli che si intravedono all'orizzonte per il nostro Paese. Grazie. 
Presidente Meloni: Penso che gli scogli si debbano superare con il dialogo. Penso che, nello specifico della materia della difesa, la questione non sia tanto una questione di rapporto con gli Stati Uniti ma sia piuttosto - l'ho detto tante volte - una questione interna all'Unione europea che deve individuare degli strumenti se vuole avere una difesa competitiva, e attualmente quegli strumenti purtroppo non ci sono o non sono adeguati alle necessità. Per quello che riguarda il tema della competitività, anche qui, ho già risposto: chiaramente i dazi per noi sarebbero un problema, però non è una novità che le amministrazioni americane pongano la questione dell'avanzo commerciale. Cioè, ripeto, il protezionismo non è un approccio che riguarda solamente l'Amministrazione di Trump. Io ricordo che noi in Europa abbiamo cominciato a parlare di competitività europea, sul serio, dopo l'IRA, l'Inflation Reduction Act, cioè il piano da 400 miliardi di dollari con il quale il Presidente Biden e la sua Amministrazione proteggevano le aziende americane creando uno squilibrio competitivo con l'Unione europea. Quindi è un tema che c'è da sempre sul tavolo. Io penso che si debba discutere di come affrontarlo e penso chiaramente che quella dei dazi non sia la soluzione giusta, però faremo ovviamente quello che dobbiamo fare, come sempre, per proteggere il nostro sistema, parlando con i nostri partner europei e parlandone con i nostri partner americani. Credo che delle soluzioni alla fine si possano trovare. 

Vincenzo Rosario Spagnolo (Avvenire): Salve Presidente del Consiglio, buon inizio d'anno. In questo momento, mentre parliamo, circa 600.000 bambini e bambine, ragazzi e ragazze, nati o cresciuti in Italia, vivono nel nostro Paese ma non hanno la cittadinanza italiana. Bambini e bambine, ragazzi e ragazze che ogni giorno onorano il tricolore con le loro azioni, con i loro risultati sportivi o semplicemente con i risultati scolastici, con quello che fanno nella vita di ogni giorno. Lei non ritiene che siano ormai maturi i tempi per attualizzare la legge sulla cittadinanza, magari attraverso l'introduzione di uno ius scholae o di uno ius culturae, consentendo finalmente a questi bambini e bambine, a questi ragazzi e ragazze di essere italiani non solo nel cuore ma anche sul passaporto? Grazie.
Presidente Meloni: Grazie a lei. Dunque, ho risposto molte volte a questa domanda. Intanto io penso che questo Governo si debba concentrare sulle materie che ha nel programma, che è un programma molto corposo, e quindi non metterei altra carne al fuoco. Dopodiché, io sono convinta che quella italiana sia un'ottima legge sulla cittadinanza. Tra l'altro segnalo che seguendo l’attuale legge, l'Italia è una delle Nazioni d'Europa che concede il maggior numero di cittadinanze e, segnatamente, tra le Nazioni che concedono il maggior numero di cittadinanza ai minori. Dopodiché, continuo a ritenere che c'è una ragione per la quale lo ius soli, ma anche lo ius scholae, non sono fenomeni diffusi nel mondo. La cittadinanza di un minore è di solito collegata alla cittadinanza della famiglia. Perché? Perché, siccome nella stragrande maggioranza dei Paesi non c'è la possibilità di avere una doppia cittadinanza, lei capisce che avendo degli stranieri che vivono qui, che hanno dei figli minori, se il figlio minore acquisisce la cittadinanza e i genitori non acquisiscono la cittadinanza e poi decidono di tornare in patria, quel ragazzo, seguendo la propria famiglia, diventa uno straniero nel suo Paese di origine. Quindi, secondo me, non è questa la soluzione. La soluzione, o un tema che secondo me invece va affrontato, e quali sono i tempi per ottenere effettivamente la cittadinanza una volta che hai diritto di averla. Questo è un tema, perché è vero che ci sono dei casi in cui ci sono dei ragazzi - non solo dei ragazzi, non vale solo per i giovani, vale anche per gli adulti -, persone che acquisiscono la cittadinanza - ma soprattutto vale per i giovani - che poi ci mettono due anni per ottenerla. Questo è un tema ed è un tema che avevo già chiesto di affrontare per capire come possiamo risolverlo. Questo è sicuramente un segnale che va dato.

Tommaso Ciriaco (la Repubblica): Buongiorno Presidente, ben ritrovata in conferenza stampa tradizionale, era da un po' in effetti. Allora Presidente, le leggo le sue dichiarazioni nell'ultima edizione di Atreju, quindi dicembre. Lei ha detto “andremo fino all'ultimo giorno della legislatura e anche oltre”, un passaggio del genere. Le chiedo se, avendo anche spesso lamentato la fatica del suo ruolo, quale dei due sentimenti prevalga e se esclude di ricandidarsi nel 2027 o quando si voterà. E se posso una curiosità - è solo una curiosità: se ha letto i libri su Mussolini di Scurati e se vedrà la serie televisiva di questa sera di Luca Marinelli. Grazie.
Presidente Meloni: Guardi, veramente non so come rispondere alla domanda se esclude di ricandidarsi. Lei spesso mi fa delle domande che sono soprattutto dei desiderata, piuttosto che dei modi per capire come la penso. Non lo so. Questo è un lavoro faticoso, è un lavoro faticoso, è un lavoro faticosissimo. È una decisione che io prenderò quando la devo prendere, anche valutando i risultati che ho portato a casa. Però, diciamo che sicuramente voi sapete che non sono abbarbicata alla poltrona. Se posso essere utile cerco di essere utile, se non posso essere utile mi regolo di conseguenza. Dopodiché, Ciriaco, mi dispiace deluderla, credo che non vedo una serie televisiva e purtroppo non riesco a leggere un libro - che non sia il PNRR - da più di due anni. E quindi, volentieri me le guarderò un giorno, me le guarderò tutte queste belle serie televisive, libri, tornerò a fare cose che fanno gli umani, che attualmente a me non sono tragicamente consentite e mi mancano devo dire. Anzi no, mi correggo: sono riuscita a vedere una serie televisiva in questi due anni che era “Per Elisa”, la serie su Elisa Claps. Tra l'altro l'ho trovata bellissima, se posso dire - non voglio fare pubblicità. È l'unica cosa seria che sono riuscita a vedere in più di due anni. Quindi lei mi capirà se ho altre priorità. 
 
Francesco Maesano (TG1): Buongiorno, tanti auguri a tutti. Non abbiamo parlato di sicurezza, volevo fare una domanda su questo. Durante i festeggiamenti di Capodanno - solo per contestualizzare -, un uomo ha accoltellato quattro persone in strada e poi è stato ucciso da un carabiniere che era intervenuto sul posto per fermarlo. Ora quel carabiniere è indagato per eccesso di difesa ma, al di là della dinamica e delle indagini, in seguito a questo da Fratelli d'Italia si è parlato di modificare la legge - l'ha detto Galeazzo Bignami, se non sbaglio - per non arrivare all'iscrizione nel registro degli indagati. Voglio capire se questa è una cosa sulla quale vuole convergere anche il Governo o se resterà invece un'iniziativa parlamentare. Grazie. 
Presidente Meloni: Intanto rifacciamo il quadro di questa situazione. C'è un signore che accoltella quattro innocenti e poi si avventa su un carabiniere nel tentativo di ucciderlo. La prontezza del carabiniere, Maresciallo Masini, fa sì non solo che il Carabiniere si salva la vita, ma che chiaramente il Carabiniere impedisce che questa persona possa accoltellare a morte altri innocenti. Il Carabiniere viene indagato, si dice sia un atto dovuto, vedremo. Chiaramente auspico che la questione si risolva velocemente, ma ho chiesto all’Arma dei Carabinieri di sostenere le spese legali per la difesa del Maresciallo Masini e intendo chiedere al Generale Capo dei Carabinieri, il Generale Salvatore Luongo, di conferire al Maresciallo Masini un riconoscimento per il suo valore. Il Maresciallo Masini è una persona che ha fatto il suo lavoro. E quindi io penso che ci dobbiamo porre il problema del fatto che accade sovente che le forze dell'ordine temano di fare bene il loro lavoro perché spesso accade che, per aver fatto bene il loro lavoro, si trovino in un calvario giudiziario. Quindi sì, credo che un approfondimento sulle norme vada fatto. Di questo ovviamente parleremo con il Ministro Piantedosi, con i vertici delle forze di sicurezza per capire insieme come si possa mettere fine a un fenomeno che abbiamo visto accadere molto spesso.
 
Giacomo Salvini (Il Fatto Quotidiano): Presidente, buongiorno. Lei ha detto più volte di aver iniziato la sua carriera politica grazie al ricordo di Paolo Borsellino, che come Falcone riuscì a fare sia il Pubblico Ministero che il Giudice grazie al fatto che non ci fosse la separazione delle carriere. Voi adesso la volete fare e il CSM ve l'ha bocciata ieri. Sappiamo che i tribunali di tutta Italia sono in tilt per la questione dell'App del Ministro Nordio. Crede che ci sia una contraddizione o pensate di dover migliorare alcune cose, alcuni provvedimenti che avete fatto? E poi una curiosità personale: ad agosto il Giornale rivelò che c'era un'inchiesta possibile per traffico di influenze nei confronti di sua sorella Arianna, volevo chiederle se lei è a conoscenza di questa inchiesta dopo sei mesi e se pensa che i giudici abbiano messo nel mirino la sua famiglia. Grazie.
Presidente Meloni: Guardi, per quello che riguarda mia sorella, non penso che i giudici abbiano messo nel mirino mia sorella, ma mi stupisce molto che a mia sorella vengano addebitate numerosissime cose che non segue. Questo mi ha molto incuriosito. Perché una cosa falsa può essere una svista, due cose false possono essere due sviste, tre cose false possono essere tre sviste e quattro cose false diventano una strategia. E allora mi interrogo sulla strategia. Ma insomma, questo è tutto quello che penso della vicenda. Dopodiché chiederò a mia sorella che cosa ne pensa se trova un minuto mentre stipa tutta questa gente nei gangli dello Stato. 
Per quello che riguarda il tema della giustizia, ma per carità si può sempre migliorare i provvedimenti e se c'è una disponibilità al dialogo se ne parla. Io lo dico per fare riferimento a quello che ho letto ieri sul pronunciamento del Consiglio Superiore della Magistratura rispetto al tema della separazione delle carriere, cioè al di là del merito - non si ravvede a cosa serva -, io penso che per esempio una separazione delle carriere serva a rafforzare la terzietà del giudice. Penso che se hai il CSM che garantisce l'autonomia della magistratura, averne due può rafforzare quelle garanzie. Penso cose di merito di questa norma, però quello che a monte voglio dire è che mi stupisce sempre il tono apocalittico con il quale si risponde a qualsiasi tentativo di riforma sulla giustizia, sempre come se stesse per finire il mondo, sempre come se fosse un attacco, perché questo non aiuta anche a collaborare per migliorare le norme. Vuol dire escludersi da qualsiasi possibilità di dibattito per collaborare e vuol dire impedire a noi di avere anche il contributo positivo che può arrivare dai vertici della magistratura. E quindi è francamente un comportamento pregiudiziale che io non condivido e che, ripeto, alla fine non aiuta neanche la magistratura stessa che potrebbe invece contribuire e collaborare, dovrebbe secondo me contribuire e collaborare a migliorare le proposte che facciamo. Però non dipende solo da me questo. 

Alexander Iahnadjiev (Agenzia Vista): Presidente, intanto buon anno, auguri per il 2025. Mi permetta di farle i complimenti anche io per la liberazione di Cecilia Sala, per questo importante risultato. Presidente, l'ultima volta, quando ho avuto occasione di porle una domanda, io le chiesi se il suo tempo fosse un tempo lineare o circolare, che è un pò la distinzione principale nel disegnare il mondo tra la civiltà orientale e quell'occidentale, e lei mi rispose che il suo è un tempo cadenzato e disse anche che cerca di porre l'Italia come un ponte tra l'Oriente e l'Occidente. Ecco oggi io le vorrei fare una domanda molto semplice, spero un pò anche di orizzonte. residente, lei calpesta le formiche? Ci fa caso mentre cammina? Le chiedo questo, mi è venuto in mente anche perché mi è rimasto in mente un detto popolare, che mi diceva sempre mia nonna, che quando calpesto le formiche poi piove. Grazie. 
Presidente Meloni: Alexander io non lo so. Sono disperata. Calpesto le formiche? Allora confesso: se le vedo no, poi non le vedo sempre. È la risposta giusta? Non lo so, cosa devo dire? Sono in difficoltà. Era meglio quella sul tempo lineare e circolare però, cioè lì qualcosa si poteva tentare di inventare, ecco. Quando calpesto le formiche poi piove. Ci starò più attenta. Non lo so. Grazie. 

Daniela Preziosi (Domani): Sarò meno simpatica purtroppo, Presidente. Certo la risposta che lei ha dato sul ruolo delle forze dell'ordine è assolutamente giusta, però bisognerebbe parlare di Corvetto, di quello che stanno appurando i magistrati a Corvetto a proposito del ruolo delle Forze dell'ordine che noi rispettiamo sempre, tranne in casi accertati. Però invece voglio farle la seconda domanda, perché questa è la maniera di approfondire - poi spero che qualcuno invece le chiederà di Corvetto - su una cosa che le ha chiesto la collega di La7, lei parlando di Musk e delle sue - per lei -  “ingerenze” nella politica internazionale europea, in particolare ha risposto, scusi la sintesi, “E allora Soros?”. A parte il fatto che Soros è oggetto di una campagna antisemita mondiale, quindi altro che uomo nero, io non lo nominerei mai, in generale. Però Soros non è mai stato membro di un’Amministrazione di un Paese - certamente persona molto influente come lo sono tutti i ricconi per carità -  e non ha avuto neanche un social che in questi tempi ingerisce molto nella vita sociale, nella vita di un Paese. Certo che sono solo dei tweet di quello che pensa Musk, solo che talmente a volte pensa cose che dovrebbe risparmiarsi - questa è una mia opinione -, che persino Mattarella, il Presidente della Repubblica, ha dovuto rintuzzare una entrata a gamba tesa su un'istituzione o un potere, come preferisce lei, italiano come la magistratura, proprio in una vicenda di quelle di cui si parlava prima sull'immigrazione. Allora, utilizzo una formula che circola tra i vari premier dell'Unione europea. Lei davvero - lo hanno detto già i colleghi che Musk sta facendo il tifo per AfD - non crede che Musk - in questo senso, come in qualche misura le ho citato a Mattarella - sia in questo momento un fattore per la destabilizzazione delle democrazie europee? E siccome anche i colleghi hanno chiesto una curiosità, Presidente, la mia curiosità è che l'associazione Acca Larentia, presieduta da un autorevole esponente di Casa Pound, ha comprato la sua sede grazie a 30.000 euro regalati a fondo perduto dalla Fondazione Alleanza Nazionale, dove siedono - credo, vado a memoria - 11 su 14 componenti nel CDA di Fratelli d'Italia. Grazie a questo regalo di 30.000 euro sostanzialmente Casa Pound ha potuto comprarsi la sede.
Lei ne era al corrente, era d'accordo, perché una Presidente del Consiglio che si sta facendo così conoscere in maniera importante in giro per il mondo... un un regalo così a Casa Pound?
Presidente Meloni: Guardi, no, ritengo di dovermi occupare di altro e non sono cose che sono state condivise con me. Dopodiché se lo chiede a me, la sede di Acca Larentia è ovviamente una sede storica del Movimento sociale italiano. Quello che ho letto poi sui giornali è che l'immobile era stato messo all'asta da Inail. Se lo chiede a me, chiaramente sono contenta che non sia diventato un fast food, questo sì, per una sede così storica e delicata. 
Elon Musk. Guardi, io ho già risposto per cui è inutile che continuiamo a farci dieci volte la stessa domanda. Le ho detto che non sono un’appassionata del commento sui fatti altrui e sono contenta che non lo siate neanche voi, perché segnalo che io l'ho visto accadere per anni, senza che nessuno dicesse una parola: Governi stranieri che dicevano agli italiani chi votare, Governi stranieri che dicevano che avrebbero vigilato sullo stato della democrazia italiana. Normale. Su George Soros, la prego, questo fatto che ci si trinceri dietro la campagna antisemita, nessuno ha fatto una campagna antisemita o fa una campagna antisemita su George Soros, però si potrà giudicare quello che fa. Io sono libera di giudicare quello che fa e lo considero molto più ingerente di quanto non sia Elon Musk e l'ho argomentato. È diverso, quella è un'ingerenza seria. Dopodiché, se lei dice a me “ma è d'accordo sul fatto che si dica, si parli di tutto”, io non lo faccio, non l'ho mai condiviso, cioè nel senso non mi appassiona neanche in questo caso, però da questo a dire che è pericoloso, secondo me è eccessivo.
Mi paiono pericolose altre cose che nessuno ha definito pericolose quando lo erano. 

Gianluca Ruggirello (Radio Rai): Presidente buon anno, buongiorno a tutti. Presidente nonostante le sollecitazioni del Capo dello Stato, non sono stati eletti i nuovi giudici della Consulta. Vede possibilità di superare lo stallo? Ci sono interlocuzioni con le opposizioni? E secondo lei perché ancora non si è arrivati al risultato? Grazie. 
Presidente Meloni: Guardi, non si è arrivati al risultato all'inizio perché c'era solo un unico giudice della Consulta da eleggere, la maggioranza ha tentato di eleggerlo, l'opposizione ha fatto l'Aventino, non si è riuscito ad eleggere. Adesso ce ne sono altri tre che sono andati a scadenza, quindi sono complessivamente quattro i giudici della Corte Costituzionale che vanno rinnovati e presumo che questo renderà più facile trovare una soluzione anche con le opposizioni. Per quello che ci riguarda, siamo consapevoli di quanto questo sia importante, cercheremo di procedere spediti, non dipende solamente da noi, abbiamo già avviato le interlocuzioni con l'opposizione. 

Sara Menafra (Open Online): Buongiorno Presidente, buongiorno ai colleghi. Volevo chiederle, visto che non è un'usanza particolarmente diffusa e non incide molto sul bilancio dello Stato, come mai il Governo ha ritenuto di inserire con un emendamento alla legge di bilancio la cosiddetta norma anti-Renzi? Come sa c'è stata anche discussione quando Renzi ha “detto è una cosa contro di me”, qualcuno dalla Lega ha detto “forse non ha tutti i torti”. Come è andata? Perché quest'urgenza anche? Grazie. 
Presidente Meloni: Guardi, ovviamente, come lei sa, è un'iniziativa parlamentare che condivido. Io penso che sia assolutamente normale che si vieti a chi ricopre incarichi di Governo, ma anche a chi rappresenta gli italiani in Parlamento di prendere soldi da Stati esteri, segnatamente esterni all'Unione europea. La notizia non mi sembra questa, se posso dire, la notizia mi sembra semmai che serva una legge per dire quello che il buon senso, la coscienza, il buon gusto avrebbero richiesto naturalmente. Questa a me sembra la notizia. Dopodiché, il senatore Renzi dice che non è l'unico, che ci sono diversi Primi Ministri che fanno queste attività all'estero, intermediazione piuttosto che... Vero, corretto, tutti di sinistra peraltro, però c'è una differenza fondamentale, che tutti gli altri hanno avuto la buona creanza di lasciare il Parlamento. Perché? E qui le spiego l'urgenza secondo me. Che sia al Governo o che sia all'opposizione, il Senatore Renzi è un rappresentante di una delle massime istituzioni italiane. Io non so cosa faccia, non lo voglio sapere. Il punto è che quello che lui fa coinvolge l'Italia. È per questo che nessun altro in passato che facesse un lavoro di questo genere è rimasto parlamentare della Repubblica Italiana. A me sembra folle doverlo specificare nella legge, ma è stato necessario perché è effettivamente un caso unico. E il senatore Renzi, guardi, lo sa bene, perché non è un caso che il 24 febbraio del 2022 si sia dimesso dal Consiglio di amministrazione di una società di car sharing che aveva sede a Mosca. Presumo che capisca la difficoltà di fare troppe cose insieme. Quindi, puoi lavorare per Stati esteri, soggetti esteri, puoi farlo per il Parlamento della Repubblica Italiana, l'unica cosa che secondo me non si può fare è farlo contemporaneamente. Che è quello che stabilisce la norma. 
 
Claudia Fusani (Quotidiano del Sud): Presidente, buongiorno e grazie. Io le volevo leggere una frase, ma sarò brevissima. Il denaro e l'informazione sono le due armi nucleari tattiche della politica moderna e Musk può schierarle entrambe su una scala senza precedenti. Musk, ha appena speso un quarto di miliardo di dollari per eleggere Trump, se mettesse in tutta Europa la stessa quantità di denaro che ha messo dietro Trump, trasformerebbe ogni Nazione in un'agenda populista. Non c'è un Governo di centro-sinistra in Europa che sarà in grado di resistere a quell'assalto. Lo ha detto Steve Bannon ieri in un'intervista a Bloomberg, se non sbaglio, Steve Bannon che è stato un suo ospite ad Atreju, mi pare, qualche anno fa. Ma la domanda è questa ed è molto secca. Il PNRR scade nel 2026, giugno. Abbiamo uno dei primi obiettivi del PNRR che è quello di connettere tutto il Paese, che è in ritardo perché la banda larga non riesce a raggiungere molte zone grigie. Il Sottosegretario Butti, se non sbaglio, ha già detto un mese e mezzo fa che l'unica soluzione è Starlink. Quindi questo è un problema di adesso, non è un problema arrivare con i consolati, la Difesa, sì o no lo affiderete a Starlink per risolvere, per raggiungere l'obiettivo del PNRR e non perdere soldi, se poi, visto che è così veloce, ci fa una cortesia di spiegare come mai in questo Paese l'energia costa il 30% in più e come mai l’ARERA adesso ci annuncia nuovi aumenti delle bollette. Mi scusi, ma è così rara avere l'opportunità di parlare con lei che avrei tante domande. Grazie. 
Presidente Meloni: Non è così rara come ho già spiegato l'occasione di parlare con me, Fusani, e non è rara la polemica che mi sento rivolgere. Detto questo, su Musk ho già risposto e le aggiungo. Il tema del peso di queste società, perché lei diceva i social media, è un tema che io pongo però da qualche anno. Cioè il fatto che il quadro stava diventando un quadro nel quale c'erano delle società che governavano pezzi fondamentali di comunicazione e che avevano allo stesso tempo un fatturato che delle volte superava il prodotto interno lordo di interi Stati nazionali è un tema che io ho posto anni fa, quando non interessava a nessuno. E è un tema, questo sì. Dopodiché, però, è un tema molto più grave quando quelle persone usano quegli strumenti per decidere chi possa dire cosa, perché la libertà di espressione, Fusani, è alla base delle democrazie. Ma questo non lo fa Elon Musk, questo lo hanno fatto altri. No, scusi, no, no, no, questo non lo fa Elon Musk, che consente a tutti di dire qualsiasi cosa sulla sua piattaforma e viene molto contestato per questo. Questo lo hanno fatto altri, che hanno deciso chi poteva scrivere, chi poteva parlare e cosa poteva dire. Io sono stata bannata svariate volte. Scusate, ma il problema, non ce ne eravamo accorti prima? Perché questo si è un problema, che io ho posto e che altri non hanno posto. Allora il problema non può diventare il problema quando uno dei padroni di queste piattaforme non è più d'accordo con me. Ma finché è d'accordo con me ti prego aiutami a censurare quelli che non sono d'accordo con me. Uno si deve rendere conto che non è credibile apporre questa questione adesso, perdonatemi. Dopodiché, mi dispiace ma non le posso rispondere con precisione sulla vicenda di Starlink perché io sono rimasta che era una delle ipotesi in campo, non sono stata aggiornata dal Sottosegretario Butti, mi riservo di aggiornarla quando avrò gli aggiornamenti. Il problema è sicuramente un problema, è uno dei milioni di problemi che dobbiamo affrontare e poi sul tema dei costi dell'energia, Fusani lei mi perdonerà, ma non è una questione sulla quale si può rispondere in 20 secondi e per rispetto ai colleghi mi fermo qui. 

Thomas Kington (The Times): Buongiorno, eccomi qua. Faccio una domanda su Elon Musk. Chiedo scusa. Elon Musk ha detto recentemente ai suoi milioni di seguaci su X che una Ministra inglese, Jess Phillips, ha gestito male i casi di abusi sessuali in Inghilterra e lui ha chiamato lei una “evil witch”, che vuol dire strega malvagia, e ha chiesto che lei venga buttata in cacere. Adesso Phillips ha dichiarato che ha dovuto aumentare la sua sicurezza personale perché la possibilità di un'aggressione è aumentata. Quindi volevo chiedere se dopo questo lei pensa che questo tipo di attacco di Elon Musk è accettabile. Grazie. 
Presidente Meloni: No, non condivido queste parole di Elon Musk. Anche qui, però, da questo al rischio per la democrazia, vuole che le faccia un elenco degli epiteti che mi sono stati rivolti anche da personaggi influenti sui social media negli ultimi anni? Non mi ricordo che qualcuno si sia sbracciato. Cioè, quello che non funziona in questa vicenda, mi perdoni Thomas, è l'utilizzo di due pesi e due misure. Non si è credibili a porre oggi la questione, perché la questione è sul tavolo da molti anni. Solo che le persone che ne erano protagoniste erano, come posso dire, ben viste dal mainstream. Ma qui noi non stiamo parlando di contenuti, qui noi stiamo parlando di regole. E allora la questione andava posta prima. C'è un tema? C'è un tema. Io l'ho posto quando non lo poneva nessuno, ma era più serio di quello che si sta ponendo oggi. Dopodiché, sulle parole, nello specifico, sono parole che non condivido, ma in molti casi non condivido, per carità. Però è un altro tema non condividere. 

Jacopo Matano(Tg3): Presidente, buongiorno. Parliamo di lavoro. A fronte di segnali positivi sull'occupazione però preoccupa molto la situazione della disoccupazione giovanile che è in crescita di quasi un punto e mezzo e poi c'è il tema di chi non cerca più lavoro, il tema degli inattivi in un contesto come quello di quest'anno in cui sono raddoppiati i lavoratori che sono all'interno di crisi aziendali, quindi le chiedo se il Governo ha fatto abbastanza su questi tre temi, cioè giovani inattivi e crisi e che cosa dobbiamo aspettarci per il 2025 e qual è il vostro impegno su questo? 
Presidente Meloni: Guardi, il Governo ha fatto molto per me, su materia non si fa mai abbastanza. Penso che molti dati siano incoraggianti, penso che sia molto incoraggiante l'ultimo dato sulla disoccupazione che scende ai minimi storici da quando vengono registrate le serie, 5,7%, occupazione ai massimi dall'Unità d'Italia, sono dati incoraggianti anche per la qualità di questo lavoro che è prevalentemente lavoro stabile, noi parliamo di 883 mila nuove assunzioni in questi due anni, ma se considerassimo solo quelle a tempo indeterminato, arriveremmo al milione, un milione di posti di lavoro. Penso che Silvio Berlusconi possa essere, diciamo così, fiero di noi. Dopodiché però non si fa mai abbastanza e il tema del lavoro giovanile è sicuramente una priorità, che però non si affronta secondo me solamente incidendo sul tema del contratto di lavoro. Parte da prima, parte dalla vicenda della formazione e credo che anche qui si sia visto il lavoro che il Governo ha fatto, la riforma degli istituti tecnici eccetera e quant'altro, perché il grande problema che abbiamo noi è il paradosso per cui da una parte abbiamo comunque diversi giovani che non trovano lavoro e dall'altra abbiamo moltissimi settori produttivi che non trovano professionalità. 
Se noi non riusciamo a rimettere le cose insieme anche facendo un'informazione seria in questo, un orientamento serio ai giovani che fanno gli studi per dire dove è la possibilità domani di trovare un'occupazione ben retribuita, buona, -aiuta-, se noi non facciamo questo lavoro a monte non si risolve da solo. Per cui poi ancora più complesso è la questione dei Neet, di chi non cerca, non lavora, non studia, non cerca lavoro eccetera, ma anche qui secondo me la questione è un tantino più ampia, un tema che io ho posto varie volte, un tema sul quale sto cercando di capire con il Sottosegretario Mantovano se riusciamo a mettere insieme un gruppo di lavoro ad alto livello per parlare di questo che è il tema delle giovani generazioni in generale. Social media, internet, pandemia, io questo lo dico da madre, mi è capitato già di dirlo, io faccio parte di una generazione di genitori, la prima generazione di genitori che cresce figli interamente digitali.  Noi non siamo attrezzati, non stiamo proprio capendo o rischiamo di non capire quello che sta accadendo, perché non l'abbiamo vissuto neanche in un'epoca diversa, abbiamo vissuto un mondo completamente diverso: come hanno impattato, il lockdown e la pandemia, come cambiano le relazioni e quindi come cambiano le personalità. La questione è un po' più complessa, però lo dico per dire che anche su questo stiamo cercando di interrogarci perché appunto ragionavamo di mettere insieme personalità anche con skill diverso che possano aiutarci a fare un confronto aperto su questo, perché temo che siamo già a ritardo, però è difficile se non cogliamo questi elementi, è difficile poi capire come si fa ad affrontare la questione di chi non lavora, non studia. Dopodiché su quello che riguarda il Governo, lei si deve aspettare che noi andiamo avanti con la strada che abbiamo già tracciato, quindi concentrare le nostre risorse sui salari e sull'assunzione, sulle aziende che assumono. Abbiamo già fatto, col “più assumi meno paghi”, soprattutto le decontribuzioni al Sud, la questione dei fondi di coesione, eccetera. Per quello che riguarda le crisi industriali e aziendali credo che abbia visto il nostro approccio. Ad esempio noi abbiamo immaginato durante l'approvazione della legge di bilancio un sistema di IRES premiale che pone come condizione mantenimento ai livelli occupazionali e non ricorso alla cassa integrazione, quindi cerchiamo sempre di legare il nostro incentivo alla questione fondamentale del mantenimento ai livelli occupazionali e della difesa dei laboratori. E’ la stessa cosa, è la stessa ragione per la quale sono per esempio sulla carta soddisfatta dell'accordo che abbiamo chiuso con Stellantis. Quindi cerchiamo di fare tutto quello che possiamo per favorire un approccio che sia il più possibile a tutela dei lavoratori. 
Luigi Conte(AGI): Buongiorno Presidente, in queste ultime settimane si è parlato di una possibile discesa in campo di Ruffini, ex direttore dell'Agenzia delle Entrate. Cosa pensa di questa ipotesi? Potrebbe cambiare il nostro panorama politico? 
Presidente Meloni: Guardi, penso che Ruffini sia una persona molto autorevole, poi si sa che gli esattori delle tasse in Italia sono tra coloro che riscuotono il maggiore consenso, però sono stata dispiaciuta francamente da alcune dichiarazioni che Ruffini ha fatto e penso che in questa vicenda ci sia un po' una diapositiva di una differenza di approccio alle istituzioni. Noi abbiamo confermato Ruffini, sapendo che era una persona ovviamente vicina, non alla nostra area politica, non ci è interessato, abbiamo guardato al merito. Sotto questo Governo l'Agenzia delle Entrate fa il record di proventi della lotta all'evasione fiscale, che Ruffini decida di dimettersi per andare a organizzare un'associazione con Romano Prodi, nel quale chiedono più spazio nel Partito Democratico, dicendo che la colpa è mia, che non voglio combattere l'evasione, mi sembra un po' ingeneroso. Questo lo voglio dire. Poi per il resto, guardi, io non penso niente, penso che tutti debbano fare quello che vogliono nella loro vita e che vedremo lo scenario, insomma non mi pare una cosa immaginata soprattutto per creare problemi a questa leader. Ci siamo capiti. 

Barbara Fiammeri (Il Sole 24 ore): Mi riaggancio alla domanda del collega sull'occupazione, perché giustamente lei rivendica il merito dei record di questi mesi di Governo, però c'è anche un tema di qualità dell'occupazione legata a dove va l'Italia e da due anni noi assistiamo al calo costante della produzione industriale. Il nostro Paese sta cambiando e rischia di diventare un parco giochi anziché una potenza industriale. Le chiedo quali sono le misure che il Governo intende intraprendere nei prossimi mesi per invertire questa tendenza preoccupante. Grazie.
Presidente Meloni: A me pare che il Governo abbia già dato dei segnali importanti in questo senso, non vuol dire che siano terminati. Intanto per avere un'industria forte bisogna avere una strategia. Io penso ad esempio che alcuni grandi filoni sui quali abbiamo lavorato e stiamo lavorando, dalla vicenda del Lab per l'approvvigionamento energetico d'Europa, alla questione dell'economia blu, Ministero del Mare, Piano del Mare, etc., alla tutela del Made In, che questo Governo ha garantito, intanto, si si possa capire quali sono gli elementi fondamentali di una strategia. Dopodiché, quello che il Governo può e deve fare è creare un contesto il più possibile favorevole per quelle aziende, industrie che producono, delle volte riescono anche a crescere in un contesto oggettivamente complesso. L'IRES premiale è l'ultimo di questi segnali, richiesta molto convinta dell'industria di questo Paese, ma è uno. Transizione 5.0, i 12 miliardi di euro che abbiamo liberato nella revisione del PNRR per concentrarci sulle aziende e su uno dei grandi problemi che ha l'Italia che è il costo dell'energia, come si diceva, così rispondiamo anche a Fusani e quindi per favorire la possibilità per le aziende di produrre energia a costi più ragionevoli, più assumi meno paghi, cioè la super deduzione del costo del lavoro. È un'altra di queste iniziative. Quindi da una parte serve una strategia, da una parte serve un sistema favorevole, questo tornerebbe alle riforme. Noi siamo per la prima volta quest'anno quarto Paese esportatore al mondo, perché? Perché i nostri prodotti sono competitivi, perché le nostre aziende sono brave e perché c'è un Governo stabile. C'è un tema che frena gli investimenti che tutti sappiamo essere, la questione della giustizia, c'è un problema di burocrazia che è una delle grandi questioni che bisogna affrontare adesso. Quindi strategia, contesto, incentivi, cioè sostegno per quello che si può fare, su cui pure abbiamo dato una serie di segnali. 
 
Hannah Roberts (Politico): Buongiorno Presidente. La mia testata, Politico, l'ha recentemente nominata la persona più potente d'Europa. Può commentare? Grazie. 
Presidente Meloni: Mi preoccupa un po’ se posso dire. Nel senso, io ho sempre molta difficoltà a parlare di me stessa, soprattutto in termini positivi. Ho trovato sicuramente interessante il percorso che ho fatto negli ultimi almeno tre anni in questi award di Politico. Credo che qualche anno fa mi aveste posizionato tra i “disruptors”, i distruttori. Lo scorso anno ero nei do-ers, cioè i pragmatici. Quest'anno a capo della classifica. Quindi è sicuramente il mio un percorso positivo agli occhi di Politico. Dopodiché, come diceva l'Uomo ragno “a un grande potere corrispondono grandi responsabilità”. Quindi io di solito quando mi confronto con queste cose vedo soprattutto le responsabilità che questo comporta. Non so dire se voi abbiate ragione. E non penso che tra i Leader europei sia utile costruire delle competizioni, penso che insieme dobbiamo cercare di darci una mano per capire che cosa è stato sbagliato nella strategia, per capire come correggere quella strategia. E questo è un lavoro che io cerco di fare ogni giorno, forte sicuramente di posizioni che sono chiare e che tendenzialmente non baratto, forte di una chiarezza, forte anche però di un approccio pragmatico del quale oggi l'Europa ha disperatamente bisogno. E quindi, mettiamola così: non saprei giudicare la vostra lettura di quali siano i leader più influenti, però sicuramente se ho un'influenza cercherò di spenderla in modo proattivo, positivo, concreto, per il bene di un continente che altrimenti rischia, in un futuro non lontano da questo, di scivolare verso l’irrilevanza.
 
Ilario Lombardo (La Stampa): Buongiorno Presidente, mi unisco anch'io all'appello per più conferenze stampa di questo tipo, più tradizionali, più chiare, più ordinate. La mia domanda parte da un fatto. Siamo tutti molto contenti ovviamente del buon esito della vicenda di Cecilia Sala, ma ci sono dei punti che rimangono ancora poco chiari e non sono stati chiariti. L'arresto di Abedini avviene il 16 dicembre e quello di Cecilia Sala il 19. C'è un buco quindi di circa 48 ore. La domanda è se sono stati avvisati gli italiani, c'è stato un errore di sottovalutazione da parte dell'intelligence o della diplomazia, di chi è la responsabilità su questo. E poi allargando, più volte lei personalmente e anche altri Ministri del suo Governo, soprattutto Guido Crosetto, avete evocato un complotto contro il centrodestra, non da ultimo, come ricordava il collega, quando c'è stata la notizia dell'inchiesta che poi non ha mai visto luce nei confronti di sua sorella Arianna. Lei teme che ci sia un sabotaggio di una parte degli apparati o dei funzionari dello Stato nei suoi confronti e se ci può fare finalmente dei nomi. Grazie.
Presidente Meloni: Trovo bizzarro che lei mi chieda di commentare mie dichiarazioni che non ho mai fatto. Io non ho mai parlato di complotto. Non ho mai parlato di complotto in più di due anni che faccio il Presidente del Consiglio dei Ministri. Quindi non so qual è la domanda che lei mi sta facendo, perché è una domanda il cui fondamento è sbagliato. 
Ilario Lombardo (La Stampa): [inaudibile] La ricostruzione de Il Giornale quando parlava di un’inchiesta su sua sorella…lei la ritiene credibile?
Presidente Meloni: No, io le ho spiegato e ho detto un’altra cosa, mi scusi, ho detto e l'ho spiegato in una domanda che mi è già stata fatta, che mi ha molto incuriosito questo continuo voler raccontare attorno alla figura di Arianna Meloni cose che non erano vere alla prova dei fatti. Perché scusi, mi risponda lei a questa domanda. Quando tu per mesi ti ritrovi “Arianna Meloni ha fatto questo e non l'ha fatto, Arianna Meloni ha fatto questo e non l'ha fatto, Arianna Meloni ha fatto questo e non l'ha fatto, Arianna Meloni ha fatto questo e non l'ha fatto”, che cos'è? Come lo chiama lei? Non lo so, spero che sia una strategia perché altrimenti sarebbe cialtronaggine, cialtroneria. E quindi capisce che forse è pure peggio. E quindi sì, penso ci possa essere l'idea se non altro di - ma non posso parlare della magistratura, a livello politico sicuramente - gettare fango su qualcuno. Dopodiché, non ho mai parlato di complotto in vita mia quindi non so rispondere alla sua domanda, mi dispiace. Quando deciderò di parlare di complotto lei mi farà una domanda sul complotto e io le farò nomi e cognomi di chi sta facendo il complotto. E guardi, lo trovo anche curioso perché io ho visto una serie di interviste di gente che fa le interviste per dire non l'ho fatto io il complotto. È tutto un po' surreale. Poi che io possa avere diversi avversari, beh, questa non mi sembrava una grande notizia. Che ci possano essere, e l'ho già detto in altre occasioni, mondi, ambienti, gruppi di potere che magari in passato avevano rapporti migliori con il potere politico e adesso possono essere innervositi dal fatto di non essere adeguatamente tenuti in considerazione, anche questo mi sembra abbastanza scontato. Dopodiché, quando deciderò di parlare del complotto, glielo dirò. 
Sulla vicenda di Cecilia Sala, guardi, non posso dire che c'è qualcuno che abbia sbagliato. Tra l'altro, lei capisce, noi abbiamo oltre, come dicevo, 500 italiani in Iran, quindi qualsiasi genere di comunicazione non è una comunicazione che rimane riservata. Dopodiché, su questo io, ripeto, per ora più di tanto non voglio scendere nel dettaglio perché va fatto nelle serie competenti e lo farà il Sottosegretario Mantovano, però mi fa venire uno spunto interessante che riguarda anche il tema del giornalismo d'inchiesta. Il giornalismo d'inchiesta è una delle cose più straordinarie e preziose che noi abbiamo, forse approfittando dell'occasione di questa conferenza stampa e dell'occasione di quello che è accaduto con Cecilia Sala possiamo cercare di ragionare insieme su come fare un salto di qualità nella protezione di questi colleghi, di questi giornalisti che vanno in giro per il mondo, perché vogliamo aiutarli e possiamo forse aiutarli con le strutture dello Stato italiano a fare meglio il loro lavoro e a essere meno esposti. Per cui, lo dico per dire che mi sono ricordata adesso che avevo chiesto al Sottosegretario Mantovano di promuovere una riunione in questo senso con i vertici - ovviamente la stampa, associazione, ordine dei giornalisti, - per cercare di capire insieme quali possono essere strumenti, regole di ingaggio che ci consentono di proteggere meglio forse di come, in alcuni casi, per responsabilità che però non sono di nessuno, in assenza di  - appunto - un dialogo forse più fitto, però questa può essere forse l'occasione per fare questo lavoro.
Presidente Ordine dei Giornalisti: Grazie, sono attività che hanno un oggettivo elevato, tasso di rischio, noi siamo a disposizione, abbiamo piena volontà di collaborare in qualsiasi iniziativa possa diminuire questo tasso di rischio. La ringrazio. 

Livio Cipriano (Agenzia Nuova): Eccoci, buongiorno Presidente, buon anno. Portare avanti il Piano Mattei senza una stabilizzazione della Libia potrebbe essere difficile. Alla luce degli ultimi sviluppi relativamente in particolare alle basi russe in Siria, Mosca potrebbe decidere di rafforzare la propria presenza del Paese nordafricano, complicando di fatto la riunificazione tra Tripolitania e Cirenaica. Ecco, alla luce di questi ultimi sviluppi, l'Italia intende e prevede qualche iniziativa diplomatica e, se necessario, un rafforzamento della presenza anche militare nel Paese nordafricano? Grazie. 
Presidente Meloni: Guardi, sicuramente siamo molto concentrati sulla vicenda della Libia, sia sul piano del monitoraggio sia sul piano della diplomazia. La questione che lei pone è una questione reale, cioè la Russia aveva una forte presenza in Siria e particolarmente aveva in Siria la sua flotta sul Mediterraneo. Dopo la caduta del regime di Assad è ragionevole ritenere che la Russia cerchi altri sbocchi, è ragionevole ritenere che uno di questi possa essere la Cirenaica in particolar modo. Quindi sicuramente è una vicenda che va monitorata e che noi stiamo ovviamente monitorando a tutti i livelli. Dopodiché, il tema di una stabilizzazione definitiva della Libia è forse uno dei temi dei quali ci siamo occupati di più in questi anni e anche forse una delle questioni più complesse che mi sia mai trovata ad affrontare, perché ovviamente sono moltissime le influenze, uno scenario molto molto complesso. La questione, se vogliamo, è ancora più ampia, cioè il tema della presenza della Russia in Africa è un tema che pongo da circa due anni ai miei partner e qualcosa si muove, lo abbiamo visto nelle conclusioni del G7 dei Leader, lo abbiamo visto al vertice della NATO - lei citava il tema della presenza militare. Insomma, noi siamo molto concentrati sul nostro fianco Est, non capendo che tutti i fianchi di questa Alleanza sono potenzialmente esposti, e particolarmente esposto quello a Sud. Ma se alle ultime conclusioni del Vertice Nato c'è un riferimento chiaro a una rinnovata attenzione al fianco Sud dell'Alleanza lo si deve anche, soprattutto, all’impegno italiano in questo senso. Abbiamo posto la questione che in una guerra - che oltretutto è sempre più ibrida - le potenziali armi sono moltissime. Il grano è stato utilizzato come un'arma nella guerra di invasione russa all'Ucraina, no? Altre ce ne possono essere. È un tema sul quale bisogna ragionare con schemi nuovi. E questo tema lo abbiamo posto, ripeto, anche con dei risultati soddisfacenti. Soddisfacenti per ora ma, insomma. con dei risultati. 

Massimiliano Scafi (Il Giornale): Buon anno Presidente. I dati economici sembrano positivi. La finanziaria è stata appena approvata, lo spread lo tiene, l'occupazione dà buoni segnali. Però una delle principali promesse elettorali, forse quella che vi ha fatto vincere le elezioni insieme alla promessa di sicurezza, cioè il taglio delle tasse, insieme anche alla riforma delle pensioni, sono rimaste al palo. Non teme che alla lunga questo possa incidere sul suo consenso. Grazie.
Presidente Meloni: Dunque, che sono rimaste al palo non lo direi. Taglio del cuneo, prima contributivo poi fiscale, accorpamento delle prime due aliquote, decontribuzione per le mamme lavoratrici, detassazione dei premi di produzione, detassazione dei fringe benefit. Tasse, ok? È un tentativo di. Poi chiaramente noi, come ho detto in altre occasioni, ci siamo concentrati su quella che era una priorità oggettiva, soprattutto nel contesto nel quale operavamo, che era mettere in sicurezza soprattutto i redditi che non potevano farcela.
E ci siamo concentrati e abbiamo concentrato le poche risorse che avevamo sui redditi di più bassi. Dopodiché, sicuramente va dato un segnale al cedo medio - questo sì - che non è stato dato finora per ragioni di risorse limitate, ma che io ho ben presente. Ma noi abbiamo fatto una riforma fiscale – si dice al palo - il cui obiettivo è tagliare le tasse praticamente a tutti, che ha già cominciato con l’accorpamento delle prime due aliquote. Cercheremo di fare dei passi graduali e sicuramente, risorse permettendo, quest'anno un'attenzione riconoscibile credo che vada data al cedo medio. 

Simone Canettieri (Il Foglio): Eccoci, buongiorno Presidente, grazie per la pazienza. Gli interventi abbastanza frequenti del Presidente Mattarella sulla posizione di Elon Musk e anche, ad esempio, i dubbi che trapelano dal Quirinale sulla separazione delle carriere - ammesso che ce ne siano questi dubbi, se lei ne abbia parlato appunto con il Presidente della Repubblica -, le volevo chiedere se è d'accordo con l'affermazione che ha fatto una sua importante deputata che ha detto che il Presidente Mattarella fa opposizione, dichiarazione pubblica in televisione. E poi così per chiudere, volevo sapere se un'eventuale discesa in campo di Pier Silvio Berlusconi potrebbe essere per il centrodestra un elemento nuovo o destabilizzante. Grazie e auguri di buon anno. 
Presidente Meloni: Siamo alla seconda discesa in campo in una conferenza stampa ragazzi. Allora, non sono d'accordo con le parole della mia parlamentare sul Presidente Mattarella, gliel’ho anche detto. Non sono d'accordo. Non ho notizia di un'opposizione del Presidente della Repubblica sulla riforma della giustizia e la separazione delle carriere. Ho già detto per quello che riguardava Elon Musk, perché tra l'altro in questo caso ci si riferiva ai giudici italiani e il Presidente della Repubblica è anche Presidente del Csm, e quindi ho compreso il senso di quello che il Presidente della Repubblica ha detto, ho grande rispetto per quello che dice, in generale ho grande rispetto quando si parla di difesa della sovranità nazionale e ho in generale grande rispetto del Presidente Mattarella. C'era una terza domanda ma non me la ricordo. Ah, Pier Silvio Berlusconi. Fermo restando che ho un ottimo rapporto personale sia con Pier Silvio Berlusconi che con Marina Berlusconi, credo che queste domande dobbiate farle a loro perché il fatto che la politica commenti cose che non accadono o prima che accadano non mi sembra una cosa intelligentissima con tutti i problemi dei quali abbiamo da occuparci. Dopodiché io, per carità, sarei aperta e disponibile, quando queste ipotesi dovessero porsi sia a parlarne con i diretti interessati, sia a commentarlo con voi.

Domanda: Ci può dire qualcosa sui 45.000 mila morti a Gaza [inaudibile]
Presidente Meloni: È un tema sul quale, come lei sa, lavoriamo dall'inizio per raggiungere un cessate il fuoco, il rilascio degli israeliani rapiti e credo che il Governo italiano sia stato uno dei Governi che in assoluto di più a livello internazionale si sono occupati sia della salute sia dei generi di prima necessità e quindi del sostegno umanitario alla popolazione di Gaza. 
Quarantuno. Grazie a voi, buon lavoro.
 
",2025-01-09,https://www.governo.it/it/articolo/conferenza-stampa-di-inizio-anno-del-presidente-meloni/27435
Il messaggio di auguri per le festività del Presidente Meloni,"È la vigilia di Natale e voglio fare a tutti voi i miei auguri. E c'è chi anche in queste ore non riuscirà a stare a casa con i propri cari, che continuerà invece a essere al servizio di tutti. Penso alle nostre Forze armate, penso alle nostre Forze dell'ordine, penso ai medici, a tutti gli operatori sanitari e a quei lavoratori che sia nel pubblico che nel privato, anche in questo periodo di festa, garantiscono grazie al loro lavoro servizi essenziali ai cittadini. Grazie davvero per tutto quello che fate e che farete anche in questi giorni di Natale. 
E poi voglio ringraziare anche quanti, e sono tantissimi, che in questi giorni di festa doneranno una parte di loro stessi per essere al fianco di chi ha più bisogno, di chi è malato, di chi è solo, di chi sta vivendo un momento di grave difficoltà. Voi siete uno dei volti più belli di questa Nazione e io voglio ringraziarvi di cuore a nome dell'Italia per quello che fate, perché, come scriveva Flaubert: ""il cuore è una ricchezza che non si vende e non si compra, ma si regala"". 
Allora auguri a tutti, che questo tempo possa essere un'occasione di serenità, di speranza, di gioia, per guardare al futuro con ancora maggiore fiducia e ottimismo. Ricarichiamo le batterie perché ci attende un 2025 altrettanto impegnativo, per continuare insieme a costruire un'Italia forte, ambiziosa, capace di guardare lontano e di puntare sempre più in alto.
Auguri di cuore, buon Natale a tutti!
",2024-12-24,https://www.governo.it/it/articolo/il-messaggio-di-auguri-le-festivit-del-presidente-meloni/27378
Il Presidente Meloni interviene alla cerimonia di inaugurazione della nuova Piazza Pia,"Buongiorno a tutti, 
grazie di essere qui. Voglio anche io salutare e ringraziare Sua Eminenza il Cardinale Pietro Parolin, Sua Eccellenza Monsignor Fisichella. Voglio ringraziare e salutare il Sindaco di Roma Roberto Gualtieri, il Presidente della Regione Francesco Rocca, il Ministro Salvini, tutte le autorità presenti e soprattutto le tante persone che sono qui e chi rappresenta i tanti che hanno lavorato perché quest'opera fosse possibile e fosse possibile in questi tempi.
Tra qualche ora il Santo Padre darà inizio al Giubileo con l'apertura della Porta Santa. Dalla notte di domani Roma aprirà le sue porte ancora di più di quanto non faccia ogni giorno a milioni di pellegrini che raggiungeranno San Pietro e le altre Basiliche giubilari. In questi due anni noi abbiamo – tutti - lavorato, lavorato tanto, lavorato bene per fare sostanzialmente in modo che la città eterna fosse all'altezza del compito e fosse all'altezza delle aspettative.
L'opera che inauguriamo questa mattina è probabilmente la più imponente - un investimento da oltre 85 milioni di euro -, che ci consente sostanzialmente di ottenere due obiettivi, da una parte rendere il traffico di questa zona più veloce, dall'altra, come è stato ricordato, restituire alla città un grande e sicuro spazio pedonale, capace di contenere fino a 150 mila persone per gli eventi giubilari. 
Ma ci sono diverse importanti opere: alcune di loro sono state già inaugurate, altre lo saranno presto, stanno per esserlo. Sullo sfondo abbiamo lavorato al potenziamento dei servizi essenziali, a partire dai pronto soccorso, come ricordava il Presidente Rocca. 
Sono risultati importanti che sono stati raggiunti in poco tempo, che sono stati raggiunti nel rispetto dei molti vincoli che una città antica e preziosa come Roma impone e in uno spirito di collaborazione che anche io voglio ricordare, perché ha davvero visto tutti i soggetti coinvolti lavorare con il massimo impegno. 
Se noi oggi siamo in grado di inaugurare quest'opera lo si deve soprattutto al grande lavoro svolto da ANAS e quindi anche da Ferrovie dello Stato, dai progettisti, dagli operai, dalle maestranze che l'hanno fisicamente realizzata e che ringrazio una ad una. 
E penso lo si debba anche un po' al metodo che questo Governo ha voluto mettere in campo fin dal suo insediamento, perché noi abbiamo immediatamente istituito una Cabina di regia a Palazzo Chigi, formata dal Governo, da Roma Capitale, dalla Regione Lazio, dalla Santa Sede, da tutti gli enti pubblici e privati che erano coinvolti, che è stato un tavolo capace di affrontare in tempo reale gli ostacoli e le difficoltà che di volta in volta si presentavano. Per questo credo che vada ringraziato particolarmente il Sottosegretario Alfredo Mantovano, che ha lavorato molto.
È accaduto anche qui che ci fossero degli ostacoli. È stato ricordato che nel corso dello scavo, è stata scoperta l'esistenza di parti di una villa di epoca romana. La prassi, noi lo sappiamo bene, avrebbe imposto il blocco del cantiere a tempo indeterminato e le cose invece non sono andate così. La villa romana è stata smontata pezzo per pezzo, è stata trasferita, i suoi resti sono stati messi al sicuro senza che questo incidesse sui tempi di realizzazione dell'opera. Non lo voglio ovviamente chiamare un miracolo perché, insomma Eminenza, sarebbe oggettivamente eccessivo, ma sicuramente si può definire un piccolo miracolo civile di quelli cui noi siamo capaci quando vogliamo essere capaci di ricordarci il nostro valore. 
Io penso che lo si debba definire questo il “metodo Giubileo” proprio per ricordarci che in Italia le cose si possono fare, si possono fare bene, si possono fare velocemente, che la Pubblica Amministrazione può stupire quando vuole stupire, sa farlo sicuramente quando è motivata da grandi obiettivi come la celebrazione di un evento storico come il Giubileo. Ma io penso che debba riuscire a farlo con lo stesso spirito anche nei piccoli obiettivi quotidiani che insieme definiscono il benessere dei cittadini. Vale per tutti e penso che forse l'Anno Santo possa essere un'occasione da questo punto di vista. 
Certo dal prossimo anno la capitale accoglierà milioni di persone da ogni parte del mondo, questo rappresenta anche una grande occasione di crescita per il nostro sistema produttivo, però alla fine non è questo - che pure è molto importante - l'essenza del Giubileo, perché l'Anno Santo è prima di tutto un evento di fede che ci consente di fare un po' i conti con noi stessi. 
Quando si chiede a chi ha vissuto l'esperienza di un pellegrinaggio di raccontare quell'esperienza ci si sente spesso rispondere che quel cammino ha rappresentato un punto di svolta, come se quel tempo passato con sé stessi ci liberasse sostanzialmente da quello che è superfluo. Lo zaino del pellegrino è uno zaino leggero perché contiene solamente l'essenziale. Allora l'augurio che io faccio a tutti noi per il 2025, che è anche l'Anno Santo, è che ognuno di noi e noi tutti come comunità nazionale riusciamo a fare lo stesso cammino, cioè a mettere nello zaino solo quello che è davvero utile per andare più veloci, ma anche per riuscire a vedere quello che veramente essenziale. 
Grazie a tutti e buone feste. 
",2024-12-23,https://www.governo.it/it/articolo/il-presidente-meloni-interviene-alla-cerimonia-di-inaugurazione-della-nuova-piazza-pia
Gli auguri del Presidente Meloni al Contingente italiano in Lituania e ai Contingenti videocollegati,"Buonasera a tutti, ringrazio ovviamente il Comandante Massarotto, ringrazio tutti gli Ufficiali, i Sottufficiali, gli Avieri della Task Force Air di stanza qui in Lituania, ringrazio e saluto anche tutti i Comandanti e tutti i Contingenti dei teatri operativi che rappresentano oltre 7 mila uomini, ai quali dobbiamo aggiungere anche i 2 mila uomini impegnati nell'operazione “Strade sicure”, quindi sul territorio nazionale.
Mi hanno fatto l'onore di essere tutti collegati. Io sono qui fondamentalmente per portarvi gli auguri, per portarvi gli auguri della Nazione, come mi piace fare ogni anno, e per portarvi la riconoscenza del popolo italiano. Oggi è il 22 di dicembre, io sono di ritorno dalla Lettonia, quindi dalla Finlandia, verso casa, torno a casa, come fa la gran parte di coloro che lavorano fuori casa, mentre in Italia la gran parte delle persone è impegnata a organizzare il pranzo di Natale, a comprare gli ultimi regali, e tutti si preparano a riabbracciare le loro famiglie.
È qualcosa che voi non farete. E io so che vi pesa, ma so anche che forse in fondo vi peserebbe di più sapere che non state facendo il vostro lavoro, come qui state facendo il vostro lavoro, per garantire alle vostre famiglie la sicurezza e la serenità che vantano quando si siedono intorno alla tavola di Natale. E per farlo per le milioni di altre famiglie che neanche vi conoscono e che forse neanche se ne rendono conto. Allora, l'ho detto tante volte e lo ripeto anche a voi, la Patria alla fine è una madre, e non è un caso che noi la chiamiamo Madre Patria, quella madre vuole essere da voi e dirvi buon Natale, dirvi grazie, dirvi che apprezza, conosce, riconosce gli straordinari sacrifici che fate, il valore che quei sacrifici regalano e producono per la nostra Nazione nel suo complesso.
Sono qui anche per ricordare tutto questo agli italiani, per ricordare all'Italia nel suo complesso quanta parte della nostra credibilità passi dai vostri sacrifici, dalla vostra determinazione e dalla vostra abnegazione, per ricordarla a quei tanti che si riempiono la bocca della parola «pace», ma non ricordano sempre che la pace non è qualcosa che noi abbiamo per garantito, è qualcosa che va difeso, costruito ogni giorno, e che c'è qualcuno in prima linea a fare questo lavoro.
E allora a quei tanti che ci dicono, per esempio, che sulle spese della difesa, beh… in fondo non sono risorse così utili, forse vale la pena ricordare che sono le risorse che ci consentono di difendere oggi il transito delle navi mercantili, che consente ai nostri prodotti di arrivare in Italia senza un aumento dei prezzi, che consentono oggi di costruire pace e benessere per tante nazioni martoriate dalla guerra, che consentono, più lontano dai nostri confini, di produrre una deterrenza che vuol dire non fare avvicinare i rischi alle nostre case e alle nostre famiglie.
Penso che questo vada detto, penso che vada detto a voce alta, penso che vada rivendicato a testa alta. L'Italia partecipa a 37 missioni all'estero.
Voi sapete che noi siamo il primo contributore in Europa, il secondo contributore all'interno dell'Alleanza Atlantica, in tutto il mondo viene richiesta la nostra professionalità, in tutto il mondo viene richiesto il nostro eroismo. È qualcosa che ci rende sì orgogliosi, ma è anche qualcosa che costruisce i presupposti che a me consentono, quando sono sui tavoli che contano, di difendere gli interessi nazionali. La mia credibilità, la credibilità di questa Nazione cammina soprattutto sulle vostre gambe. Il futuro dell'Italia nella sua capacità di difendere i suoi interessi nazionali vola soprattutto sulle vostre ali.
Questo fa la differenza, fa la differenza e l'Italia lo deve sapere. Fa la differenza perché io di solito mi commuovo sempre quando vengo in posti come questo e ho trovato anche il Comandante emozionato, vedo tanta emozione. È incredibile pensare che si riescano a emozionare così persone che nella loro formazione hanno il sangue freddo. Parlavamo adesso del lavoro che si fa quando si pilota un caccia, e di quanto la freddezza, la capacità di non lasciarsi andare all'emotività facciano la differenza, ma io capisco questa emozione, perché io e voi condividiamo lo stesso sentimento.
Nel Signore degli Anelli - che io cito spesso, come si sa, ma non è l'unico libro colletto, giuro - Faramir, parlando della battaglia, dice “Non amo la lucente spada per la sua lama tagliente, né il guerriero per la gloria, né la freccia per la sua rapidità. Amo solo ciò che difendo”.
Non si sceglie di essere un soldato per odio. Si sceglie di essere un soldato per amore. Non si sceglie di essere un soldato perché si ama la guerra. Si sceglie di essere un soldato perché si ama la Patria. E quella patria ha bisogno di essere difesa. Questo lavoro lo fate voi.
Lo fate voi in prima fila, lo fate voi ogni giorno. Non vedrete i vostri figli che scartano i regali a Natale, ma l'Italia è anche per questo vi è riconoscente e sono sicura che i vostri figli sapranno essere adeguatamente fieri di voi, come lo è l'Italia intera. Grazie e buon Natale a tutti.
",2024-12-22,https://www.governo.it/it/articolo/gli-auguri-del-presidente-meloni-al-contingente-italiano-lituania-e-ai-contingenti-0
"Vertice Nord-Sud, la dichiarazione del Presidente Meloni","*** A seguire la traduzione di cortesia in italiano
Thank you very much.
Good morning everyone and I really want to thank you, Petteri, for this initiative you came up with and for inviting also Italy.
I want to say that not just as a formality; I really think this initiative is very, very important and a very new way of thinking inside of the European Union.
For, as Kyriakos was saying, the four nations that are represented here (but I would say also the fifth, for Kaja was Prime Minister as well) have often been considered, and have often found themselves, on opposing sides inside of the European Union, with northern and so-called ‘frugal’ nations on the one hand and southern nations on the other that have often been accused of being, let’s say, unruly, although in recent years more out of prejudice – this is my point of view -than actual responsibility.
The fact that these nations now are here today, together, talking about how to address the major issues that we are trying to face all together, shows that we understood the world around us has completely changed, and we cannot seriously tackle some challenges we‘ve got in front of us if we don’t try to understand the point of view and the difficulties, the problems, that the others face. So, I think really this initiative was very, very precious, is very, very precious. I think we should repeat it.
We know that there are many challenges that the European Union is facing.  There are mainly two topics that Europe cannot escape from: one is the security of our citizens, which is the one we were facing in this edition, and the other one is the competitiveness of our production system (maybe this could be the idea for the next meeting).
As Petteri and Kyriakos were saying, we’ve been talking a lot about defence, about security.
Security means defence, it means that we all understand we have to do more, we all understand that it is important also to guarantee that ‘European pillar’ of NATO that for a long time we’ve been talking about during the years. NATO remains absolutely the cornerstone of our security, all the more after the accession of Finland and Sweden, and it must be able to look not only towards its eastern flank, but also towards its southern flank.
But, security means many other things. It means critical infrastructures, it means artificial intelligence, cybersecurity, it means raw materials, it means supply chains, it means a new and more effective foreign and cooperation policy, it means migration, which has been the other big topic we have been discussing.
Over the years, tackling the issue of illegal immigration solely as a solidarity-based debate was a mistake, in my opinion, as this matter is precisely a matter about security. The result is that we have been unable to defend our external borders, and we have put our internal freedom of movement at risk, and hostile players have begun using immigration as a tool for coercion, or extortion.
Today, we are committed to change course. We want to defend our external borders, and we won’t allow Russia or criminal organisations to undermine our security.
So, I think it was very important, Petteri, thank you very much. This was a very clever, very important initiative. I was proud that Italy was invited and you can always count on me and on Italy.
***
Grazie mille.
Buongiorno a tutti, e voglio davvero ringraziarti, Petteri, per aver immaginato questa iniziativa e aver invitato anche l’Italia.
Lo dico al di là dei ringraziamenti di rito; penso veramente che questa iniziativa sia importantissima e che rappresenti un modo di pensare molto nuovo all'interno dell'Unione europea.
Come diceva Kyriakos, le quattro nazioni qui rappresentate (ma direi anche cinque, perché Kaja è stata anche Primo Ministro) sono spesso state considerate, e si sono spesso trovate, su fronti contrapposti all’interno dell’Unione europea. Nazioni del nord così dette “frugali”, da una parte, e Nazioni del sud spesso accusate di essere, diciamo, sregolate, anche se negli ultimi anni più per pregiudizio – a mio avviso - che per responsabilità reali.  
Il fatto che queste Nazioni oggi si trovino qui, insieme, a parlare dei grandi temi che stiamo cercando di affrontare tutti insieme dimostra che abbiamo capito che il mondo intorno a noi è completamente cambiato, e non possiamo affrontare seriamente le sfide che abbiamo di fronte se non cerchiamo di capire il punto di vista e le difficoltà, i problemi, degli altri. Credo dunque che questa iniziativa sia stata preziosissima, che sia preziosissima. Penso che dovremmo ripeterla.
Sappiamo che sono molte le sfide che l'Unione europea ha di fronte. Sono soprattutto due le questioni che l'Europa non può eludere: una è la sicurezza dei nostri cittadini, che è quella che stiamo affrontando durante questa edizione, e l’altra è la competitività del nostro sistema produttivo (forse questa potrebbe essere l'idea per il prossimo incontro).
Come dicevano Petteri e Kyriakos, abbiamo parlato molto di difesa, di sicurezza.
Sicurezza significa difesa, significa che capiamo tutti di dover fare di più, capiamo tutti che sia importante anche per garantire quel ""pilastro europeo"" della NATO di cui abbiamo parlato molto in questi anni. La NATO rimane assolutamente, ancora di più dopo l’ingresso di Finlandia e Svezia, la pietra angolare della nostra sicurezza, e deve saper guardare non solo al fianco est, ma anche al fianco sud.
Ma sicurezza significa anche molto altro. Significa infrastrutture critiche, significa intelligenza artificiale, cybersicurezza, significa materie prime, significa catene di approvvigionamento. Significa una nuova, e più efficace politica estera e di cooperazione. Significa migrazione, che è stato l'altro grande argomento di cui abbiamo discusso.
Secondo me è stato un errore affrontare la questione dell’immigrazione illegale, in questi anni, come un dibattito di carattere puramente solidaristico, perché la questione riguarda, appunto, la sicurezza. Il risultato è che non siamo stati in grado di difendere i nostri confini esterni, e abbiamo messo a repentaglio la nostra libera circolazione interna e attori ostili hanno cominciato a usare l’immigrazione come strumento di pressione, o di ricatto.      
Oggi siamo impegnati a invertire la rotta. Vogliamo difendere i nostri confini esterni e non consentiremo né alla Russia né alle organizzazioni criminali di minare la nostra sicurezza.
Penso, dunque, che sia stato molto importante, Petteri, e ti ringrazio molto. È stata un’iniziativa molto intelligente e molto importante. Sono orgogliosa che l’Italia sia stata invitata e potete sempre contare su di me e sull’Italia.
",2024-12-22,https://www.governo.it/it/articolo/vertice-nord-sud-la-dichiarazione-del-presidente-meloni/27352
"Giubileo della Chiesa Cattolica, l'intervento del Presidente Meloni su Il Messaggero","Il Giubileo Ordinario della Chiesa Cattolica non è un evento come tutti gli altri. È un appuntamento che ricorda all’Italia e al mondo che Roma non è una città come tante, ma è il centro della cristianità.
Grazie all’Anno Santo, la Capitale accoglierà milioni di persone da ogni parte del pianeta e questo rappresenterà una grande occasione di crescita per il nostro tessuto economico e produttivo, in particolare per quello che opera nella Città Eterna e nel territorio regionale. Ciò ha previsto anche la necessità di programmare e portare avanti opere infrastrutturali importanti, per rendere Roma più moderna e maggiormente in grado di accogliere un flusso così significativo di pellegrini e turisti. Priorità che ha spinto questo Governo a dare un forte impulso all’organizzazione, istituendo a Palazzo Chigi la cabina di coordinamento e lavorando in sinergia con il Campidoglio e la Regione Lazio per individuare gli interventi e seguirne la realizzazione. Ma tutto questo, per quanto estremamente significativo e rilevante, non è l’essenza del Giubileo. L’Anno Santo è, prima di tutto, un evento di fede che rinnova solennemente una tradizione religiosa plurisecolare.
Nella storia europea e non solo, il pellegrinaggio giubilare non è mai stato un fatto marginale, ma un elemento che ha contribuito a disegnare i tratti distintivi della nostra civiltà. L’Europa è sorta anche attorno ai cammini dei pellegrini, vie che ancora oggi esistono e sono calcate dai fedeli. Dal Cammino di Santiago alla Via Francigena, solo per richiamare i più famosi. Roma, in questa rete che ha attraversato i millenni, è allo stesso tappa e destinazione finale. È stata anche l’ultima meta del viaggio di San Pietro, che nel pieno della persecuzione dei cristiani aveva scelto di abbandonare l’Urbe. Sulla via Appia per lasciare Roma, il Principe degli Apostoli incrocia un viandante diretto nella direzione opposta. “Quo vadis, Domine?”, chiede Pietro allo sconosciuto “pellegrino”. La risposta svela all’apostolo l’identità dell’Uomo: “Vado a Roma, per essere crocifisso nuovamente”. Pietro, allora, torna sui suoi passi. Quel cammino segna un punto di svolta nella sua vita. Quell’incontro ha impresso un sigillo, anche materiale, nella storia di Roma e della Chiesa universale.
La rete dei cammini è un po’ come l’ossatura che sostiene e protegge il Vecchio Continente, e lo rende quello che è. E io credo che, da italiani e da europei, abbiamo una responsabilità in più nel riscoprire e nel valorizzare questo specifico aspetto del Giubileo. In occasione del sessantesimo anniversario della firma dei Trattati di Roma, Papa Francesco ha ricordato che “l’Europa non è un insieme di regole da osservare, non un prontuario di protocolli e procedure da seguire” ma è una “famiglia di popoli”. Questo vuol dire che l’Europa, come ogni famiglia, condivide un’identità, una storia, un cammino. È un’espressione molto bella perché è proprio nella famiglia che l’identità di ognuno di noi si forma e si pone in relazione con l’altro. È il luogo nel quale si conosce e si impara la solidarietà e la cura dell’altro. Essere una “famiglia di popoli” vuole dire, per l’Europa, essere una comunità fondata sulla solidarietà e sul rispetto dell’altro, non sulla prevaricazione o sugli egoismi particolari. 
L’Europa è la nostra casa, è il luogo nel quale le cose sono familiari e dove mi riconosco e riconosco l’altro. E la casa europea si fonda sulle radici classiche e giudaico-cristiane, che hanno permesso all’Europa di affermare la pari dignità di ogni persona e di mettere al centro l’uomo. Questa è la vera Europa, alla quale apparteniamo e nella quale riconoscersi. È l’Europa che si fonda sulla centralità della persona e rifiuta la cultura dello scarto, che si basa sul primato della politica e respinge le derive tecnocratiche, che rispetta le identità altrui senza però rinnegare la propria, che costruisce pace laddove altri seminano morte e distruzione. 
Molto spesso, quando si chiede a chi ha vissuto l’esperienza di un pellegrinaggio di raccontarla, ci si sente rispondere che quel cammino ha rappresentato un punto di svolta. Ci viene spiegato, cioè, che il pellegrinaggio ti libera dal superfluo, e che svolge un po’ la stessa funzione del setaccio che pulisce il chicco di grano dopo la mietitura, preparandolo a diventare farina e poi pane. Come il setaccio elimina ciò che è inutile, così il pellegrinaggio spinge chi lo fa a disfarsi di quello che non serve e a tornare alla propria essenza.
Lo zaino del pellegrino è leggero e contiene solo quello che serve, ovvero l’essenziale. È ciò che siamo chiamati a fare anche noi, come singoli e come comunità nazionale ed europea: mettere nel nostro zaino soltanto quello che è davvero utile per il nostro cammino, liberandoci da ciò che è superfluo e che ci impedisce di camminare velocemente. È la strada da seguire, per superare le insidie dello sradicamento e dell’omologazione e riscoprire ciò che siamo.
Giorgia Meloni
Presidente del Consiglio dei Ministri
",2024-12-18,https://www.governo.it/it/articolo/giubileo-della-chiesa-cattolica-lintervento-del-presidente-meloni-su-il-messaggero/27308
"Consiglio europeo del 19 dicembre, Comunicazioni del Presidente Meloni alla Camera dei Deputati","Signor Presidente, onorevoli colleghi, il prossimo Consiglio europeo sarà, di fatto, il primo Consiglio di questa nuova legislatura europea, il primo presieduto dal nuovo Presidente António Costa, che ha manifestato a me e agli altri Capi di Stato e di Governo la volontà di rendere i lavori del Consiglio più snelli e concreti, focalizzando maggiormente l'attenzione su dibattiti di carattere strategico ed evitando, invece, di addentrarsi anche nelle conclusioni, in questioni di dettaglio che possono essere più efficacemente affrontate nei tavoli negoziali e consiliari. È personalmente una impostazione che condivido molto perché, oggi più che mai, di fronte a sfide sempre nuove e sempre più complesse, stante il concreto rischio di marginalizzazione - se non addirittura di irrilevanza - che l'Unione europea fronteggia in diversi ambiti, settori e quadranti geopolitici, abbiamo bisogno di focalizzare la nostra attenzione su quale debba essere, invece, la missione dell'Europa, partendo dalle ragioni profonde che ci tengono insieme.
Questo sarà anche il primo Consiglio europeo dopo l'insediamento della nuova Commissione, e proprio da qui vorrei partire. L'ultima volta che sono venuta in quest'Aula dovevamo ancora attraversare il percorso parlamentare necessario alla conferma del Collegio dei commissari, proposto e guidato, per la seconda volta, da Ursula von der Leyen. Certamente non si è trattato di un percorso semplice né immune da polemiche politiche anche aspre, ma al termine di quel percorso mi sento di poter dire con orgoglio: missione compiuta.
Un italiano è stato nominato Vice Presidente esecutivo della Commissione europea, un politico di valore, stimato in Italia e in Europa. A lui, a Raffaele Fitto, è stato affidato un portafoglio importante, che vale complessivamente circa 1.000 miliardi di euro tra i Fondi delle politiche di coesione del bilancio 2021- 2027 (circa 400 milioni di euro) ai quali vanno sommati quelli della nuova programmazione che verrà, in ogni caso, definita da questa Commissione e le risorse del Next Generation EU (circa 600 milioni di euro), competenza che Fitto condividerà con il Commissario Dombrovskis. Così come la Vice Presidenza esecutiva assegnata al Commissario italiano non è, per noi, semplicemente un titolo onorifico, ma è piuttosto uno strumento concreto che consentirà al Commissario italiano di supervisionare e coordinare le politiche dell'Unione europea in settori strategici come l'agricoltura, la pesca, i trasporti, il turismo, l'economia del mare e l'housing sociale; settori nei quali una sensibilità italiana può certamente contribuire a riportare il dibattito su un approccio pragmatico, superando quella deriva ideologica e dogmatica che Bruxelles ha mostrato in troppi ambiti negli ultimi anni. Credo che tutti, in quest'Aula, possiamo riconoscere come il ruolo assegnato all'Italia nella nuova Commissione sia adeguato al peso della nostra Nazione in Europa: è un risultato che conferma la centralità dell'Italia nel nuovo contesto europeo e, dal mio punto di vista, anche la capacità del nostro Governo di far valere le ragioni dell'Italia; ma si tratta anche di un riconoscimento personale per Raffaele Fitto e per gli ottimi risultati che ha raggiunto in questi due anni da Ministro della Repubblica italiana. Se oggi l'Italia è al primo posto in Europa per obiettivi raggiunti e avanzamento finanziario del Piano nazionale di ripresa e resilienza, lo si deve soprattutto all'ottimo lavoro svolto da lui e dai suoi uffici, oltre che dall'impegno di tutti i Ministri e di tutti i livelli istituzionali del sistema Italia nel suo complesso Come sapete, questa difficile eredità è stata raccolta dall'onorevole Tommaso Foti, una persona seria e capace che quest'Aula ha imparato a conoscere alla quale rinnovo, a nome dell'intero Governo, i migliori auguri di buon lavoro.
Direi in sostanza che nonostante vi sia ancora chi, non curante della realtà, continua a ripetere il mantra di un presunto isolamento internazionale dell'Italia, i fatti sembrano dimostrare l'esatto contrario. Il Governo italiano è sempre più indicato dagli osservatori internazionali come centrale in numerose dinamiche ed è un cambiamento in positivo che, al di là delle personali convinzioni politiche, dovrebbe inorgoglire ogni sincero italiano, così come l'Italia è sempre più protagonista nei nuovi formati di dialogo, che nascono in Europa per cercare di affrontare, in modo pragmatico e concreto, i numerosi dossier strategici che stiamo che stiamo discutendo: penso alla riunione sulle migrazioni, inaugurata a margine dello scorso Consiglio europeo nella sede della delegazione italiana a Bruxelles, un format promosso da Italia, Danimarca e Paesi Bassi che raccoglie diverse Nazioni, al quale partecipa anche la Presidente della Commissione europea, per fare stato dell'avanzamento della nuova politica migratoria dell'Unione e ragionare insieme su soluzioni innovative.
Ma penso anche al Vertice Nord-Sud sulla sicurezza, che si svolgerà nei prossimi giorni in Finlandia, promosso dal Primo Ministro Orpo, al quale l'Italia è stata invitata a partecipare insieme ai Primi Ministri di Grecia e Svezia e all'Alto rappresentante UE per gli Affari esteri e la politica di sicurezza.
Mi sono soffermata su questi aspetti perché mi piacerebbe che, insieme, provassimo a fare un salto di livello, nel nostro dibattito sull'Europa, nel merito delle scelte da compiere e sul ruolo che l'Italia deve svolgere. È un fatto che la nostra straordinaria condizione di stabilità - straordinaria non solo rispetto al passato della nostra Repubblica, ma anche rispetto alle turbolenze politiche che diverse grandi Nazioni europee si trovano ad affrontare - sia un importante capitale, che l'Italia può e deve saper mettere a frutto e che è nel nostro interesse nazionale saper evidenziare in ogni occasione. Consolidare l'idea di un'Italia stabile consente di rafforzare la nostra cooperazione con i partner, consente di attrarre maggiori investimenti esteri, consente di lavorare per riportare a casa i nostri troppi cervelli in fuga, ai quali dobbiamo provare, insieme, a regalare un nuovo gratificante sogno in patria.
Naturalmente, il primo dovere per garantire questa stabilità spetta alla maggioranza, che approfitto per ringraziare della compattezza che sta dimostrando nella quotidiana azione di governo e nell'attività parlamentare, ma il valore aggiunto dato da questa stabilità è certamente una carta preziosa da giocare anche all'interno del Consiglio europeo.
Detto questo, il Consiglio di giovedì verrà preceduto, nella giornata di mercoledì, dal Vertice dell'Unione europea con i Balcani occidentali. Grazie anche all'Italia, l'adesione delle Nazioni dei Balcani occidentali è oggi in cima alle priorità dell'Unione europea. Parliamo di Nazioni che si trovano nel cuore del nostro continente, che sono europee per storia e, per questo, siamo convinti che il loro ingresso nell'Unione sancirebbe finalmente il completamento della riunificazione dell'Europa. È arrivato il momento di riconoscere concretamente i progressi che hanno compiuto e di premiare i loro sforzi, continuando a lavorare anche con loro per la stabilità e la sicurezza europea.
Il Consiglio europeo si occuperà quasi esclusivamente - come è giusto che sia - delle grandi crisi geopolitiche che stanno attraversando e sconvolgendo il nostro tempo, a partire, ovviamente, dall'Ucraina. Il 19 novembre scorso abbiamo ricordato i mille giorni dell'eroica resistenza ucraina alla guerra di aggressione russa. L'Italia ha ribadito, in ogni occasione internazionale, il proprio sostegno alla legittima difesa dell'Ucraina, alla sua indipendenza, alla sua sovranità territoriale: principi a cui abbiamo ispirato anche la nostra azione come Presidenza G7, nel corso della quale abbiamo raggiunto l'accordo per mettere a disposizione di Kiev una linea di credito da 50 miliardi di dollari, un prestito che sarà presto erogato e che sarà garantito dagli extraprofitti sui beni russi immobilizzati in Europa. Si è trattato di un lavoro estremamente complesso, che ha portato a un risultato estremamente importante. Si è trattato di un successo della Presidenza italiana del G7.
E in questa fase, desta particolare preoccupazione la sistematica azione russa volta a colpire le infrastrutture energetiche ucraine, in vista dell'inverno. Garantire la loro sicurezza, così come quella della centrale nucleare di Zaporizhzhia, è per noi un obiettivo fondamentale. L'Italia continua, inoltre, a sostenere finanziariamente e politicamente le iniziative europee in favore dell'Ucraina, partecipando alla missione militare di addestramento EUMAM, alla missione civile di assistenza EUAM e al sostegno militare, tramite lo Strumento europeo per la pace.
La fine della guerra e la costruzione di una pace giusta, complessiva e duratura, fondata sui principi della Carta ONU, rimangono i nostri obiettivi, perché è interesse vitale dell'Italia e dell'Europa il mantenimento di un sistema di regole basato sul rispetto del diritto internazionale. Come ho già detto tante volte in quest'Aula, da membro dell'opposizione e da Capo del Governo, non c'è alcuna convenienza per noi a vivere in un mondo basato sulla forza delle armi e della sopraffazione. Vogliamo continuare a spendere ogni energia in questa direzione, coinvolgendo, in questo sforzo, anche altri attori globali, per giungere il prima possibile a una pace giusta.
Proprio per questa ragione, l'Italia continuerà a fare la propria parte anche nel rafforzamento delle sanzioni, assistendo le imprese che svolgono la loro attività, nel rispetto delle stesse. Abbiamo sostenuto la recente adozione del quindicesimo pacchetto di sanzioni, mentre già un sedicesimo è in corso di elaborazione. L'incontro che avrò con il Presidente Zelensky alla vigilia del Consiglio europeo, insieme ad altri leader europei e al Segretario generale della NATO, Rutte, permetterà di ribadire questi principi e di riaffermare la linea di azione comune. Si tratta di un'occasione importante anche per discutere del futuro del conflitto, mantenendo uno stretto coordinamento sui prossimi passi da compiere.
Come sempre, guardare al futuro dell'Ucraina significa anche immaginare la sua ricostruzione, che va sostenuta insieme alle istituzioni finanziarie internazionali e al settore privato. Il 10 e 11 luglio 2025 l'Italia ospiterà la Conferenza sulla ricostruzione, importante evento sul quale il Governo è già al lavoro e per il quale conta sul sostegno di tutte le forze politiche e di tutto il sistema Italia. Ma pace e ricostruzione non sono una priorità solamente in Ucraina, anche il Medio Oriente merita una prospettiva di stabilizzazione da questa crisi permanente in cui è precipitato, ulteriormente complicata da ciò che abbiamo visto accadere in Siria, in pochi giorni. La caduta del regime di Bashar al-Assad è una buona notizia, giustamente celebrata dalla popolazione siriana dopo oltre un decennio di guerra civile. Le forze ribelli che si sono affermate sono eterogenee, hanno una diversa estrazione e interessi potenzialmente contrastanti.
C'è ovviamente preoccupazione per il futuro della Nazione. L'Italia, unica tra le Nazioni del G7 ad avere un'ambasciata aperta a Damasco, è pronta a interloquire con la nuova leadership siriana, ovviamente in un contesto di valutazioni e azioni condivise con i partner europei e internazionali. I primi segnali sembrano incoraggianti, ma serve la massima prudenza. Alle parole devono seguire i fatti e sui fatti giudicheremo le nuove autorità siriane. Elemento decisivo sarà l'atteggiamento verso le minoranze etniche e religiose e penso, in particolare, ai cristiani, che hanno già pagato un prezzo altissimo e sono stati troppo spesso oggetto di persecuzione. Come ci ha insegnato Papa Benedetto XVI - ma consentitemi di approfittare per fare, a nome del Governo, e penso anche dell'Aula, gli auguri di buon compleanno a Papa Francesco - oggi la libertà religiosa è un bene che appartiene al nucleo essenziale dei diritti dell'uomo, a quei diritti universali e naturali che la legge umana non può mai negare.
La lotta al terrorismo è un altro aspetto determinante di questo scenario, non ci deve essere spazio per un ritorno dell'ISIS o ambiguità verso gruppi che intendano fare della Siria una base per nuovi nuclei terroristici. Di questo intendo parlare a Bruxelles con i partner europei, anche perché sono convinta che l'Unione europea abbia un ruolo fondamentale da svolgere in Siria, particolarmente in materia di ricostruzione di una Nazione profondamente devastata. I siriani avranno un ruolo guida, ovviamente, nella ricostruzione, ma avranno bisogno del sostegno europeo e internazionale, particolarmente con le Nazioni arabe. È un tema su cui è urgente non solamente riflettere, ma anche individuare migliori strumenti d'azione. Sullo sfondo, l'annosa questione dei rifugiati siriani, negli scorsi mesi molti rifugiati hanno fatto ritorno in Siria, si è trattato di movimenti che non erano determinati dalla volontà di rientrare in patria, ma dalla necessità di sfuggire agli scontri in Libano. Dopo la caduta di Assad, abbiamo assistito a ulteriori movimenti di ritorno. L'Italia, come sapete, è da tempo impegnata per favorire i ritorni che siano volontari, sicuri, dignitosi, sostenibili e intende continuare a lavorare in questa direzione con i partner UE, con le agenzie ONU, prima fra tutte UNHCR che è in prima linea sul dossier e - lo auspico - con le nuove autorità di Damasco. La recente visita della Presidente della Commissione, Ursula von der Leyen, e l'annuncio della prossima conclusione di un'intesa strategica tra UE e Giordania vanno anche in questa direzione, una direzione che è stata promossa con convinzione da parte italiana. Chiaramente, la situazione siriana si inserisce nel più ampio e complesso scenario mediorientale. Il raggiungimento di una tregua in Libano è un importante passo in avanti, sul quale il Governo italiano è stato costantemente impegnato.
L'Italia, come ho avuto modo di confermare anche sabato scorso al Primo Ministro libanese Mikati, farà la sua parte per contribuire al monitoraggio del rispetto dell'accordo e garantire piena sovranità al Libano. Lo faremo soprattutto continuando a lavorare per coordinare il sostegno internazionale alle Forze armate libanesi tramite il comitato tecnico-militare per il Libano, alla cui guida è, non a caso, un generale italiano, e lo faremo con i nostri soldati presenti in UNIFIL che questo Governo non ha mai voluto ritirare proprio perché era consapevole che sarebbero stati fondamentali una volta cessate le ostilità. Consentitemi, in quest'Aula, di inviare, a nome di tutta la Nazione, un ringraziamento sentito e convinto alle donne e agli uomini delle nostre Forze armate in Libano che, così come hanno sempre fatto e fanno in tutto il mondo, sono rimasti al loro posto, con coraggio e senso del dovere, al servizio della Nazione e della pace.
Un impegno molto forte, quindi, dell'Italia a favore della stabilità e della sovranità libanese, ma è ovvio che anche l'Unione europea può e deve contribuire al nuovo equilibrio nel Paese dei cedri e sono soddisfatta del fatto che, anche su impulso italiano, l'Unione europea abbia, a sua volta, cominciato a sostenere le Forze armate libanesi con un primo contributo di 15 milioni di euro, che è stato deliberato lo scorso settembre. Al contempo, occorre mantenere alta l'attenzione su Gaza. Rinnoviamo la nostra richiesta forte per un immediato cessate il fuoco basato sul non più rinviabile rilascio degli ostaggi israeliani ancora detenuti da Hamas e sulla fornitura di un'assistenza umanitaria adeguata a Gaza. L'Italia è in prima linea nel sostegno alla popolazione civile palestinese. Abbiamo stanziato 70 milioni per la risposta alla crisi e con l'iniziativa Food for Gaza abbiamo organizzato due voli umanitari per oltre 100 tonnellate di aiuti. Il nostro obiettivo, però, non è solo l'assistenza immediata: il nostro obiettivo in prospettiva è di contribuire alla stabilizzazione e alla ricostruzione materiale e sociale della Striscia e dobbiamo continuare a lavorare per la ripresa di un processo politico credibile. Una pace giusta e sostenibile nella regione potrà raggiungersi soltanto attraverso una soluzione a due Stati che garantisca tanto agli israeliani quanto ai palestinesi sicurezza e mutuo riconoscimento. Ho incontrato venerdì scorso il Presidente dell'Autorità nazionale palestinese, Mahmoud Abbas, al quale ho garantito il sostegno italiano al processo di riforma di quello che è l'unico interlocutore possibile della Palestina e al quale ho ribadito la convinzione che debba essere l'Europa a giocare il ruolo di protagonista nell'impulso a una soluzione strutturale e definitiva per la questione israelo-palestinese. Il Presidente Abbas, dal canto suo, ha ringraziato l'Italia, che l'Autorità nazionale palestinese considera una Nazione amica, per la sua postura equilibrata e per il suo impegno in prima linea.
Sempre a proposito di sicurezza, voglio brevemente ricordare anche che l'Italia continua a mantenere alta l'attenzione sulla sicurezza della navigazione nel mar Rosso, grazie soprattutto al nostro ruolo di punta nella missione navale Aspides. In Consiglio europeo discuteremo anche del rapporto predisposto dall'ex Presidente della Repubblica finlandese, Sauli Niinisto, sul rafforzamento della preparazione civile e militare europea in materia di pronto intervento. È un rapporto che evidenzia la necessità di moltiplicare gli sforzi per assicurare all'Unione europea una maggiore preparazione in tutti i settori di riferimento, per rafforzare le nostre capacità di reazione e garantire la nostra sicurezza in qualsiasi scenario. L'Italia è più che interessata a contribuire al dibattito politico sul futuro ruolo dell'UE come gestore di crisi e come fornitore di sicurezza, partendo non tanto da proposte legislative della Commissione, che in questa fase rischierebbero di essere premature, ma dalla necessità di massimizzare l'impatto combinato degli sforzi nazionali ed europei nella gestione delle crisi, in linea con il principio di sussidiarietà. In particolare, l'Italia non è disposta a rinunciare a un'eccellenza nazionale come quella rappresentata dalla nostra Protezione civile, ma possiamo senz'altro condividere la nostra esperienza e il nostro saper fare con i nostri partner.
Un'importante discussione strategica sarà poi dedicata al macro-tema: l'Unione europea nel mondo. L'interazione sempre più stretta tra le crisi e le guerre che ci circondano, disegnando un arco di instabilità che va dall'Artico al Sahel, impone una lettura di insieme e maggiori sforzi per rilanciare il ruolo globale dell'Unione europea, a partire da un suo rinnovato dialogo con tutti i partner basato sul rispetto e non su un approccio paternalistico. E chiaramente, un'Europa che abbia la pretesa di essere più forte e più autonoma non può prescindere da un comune impegno per rafforzare la sua difesa, costruendo finalmente un pilastro europeo della NATO da affiancare a quello nordamericano, con pari peso e pari dignità. Il nostro impegno nei confronti dell'Alleanza atlantica rimane la pietra angolare della nostra sicurezza, ma certamente l'Europa deve puntare ad avere un ruolo maggiore al suo interno.
Per fare questo è però vitale progredire rapidamente sulla strada dell'autonomia strategica aperta e cercare soluzioni innovative per garantire fondi adeguati agli investimenti necessari, ad esempio, avviando un dibattito concreto sulla possibilità di emettere obbligazioni europee per gli investimenti nella difesa e continuando a spingere per l'esclusione degli investimenti sulla difesa dal calcolo del rapporto deficit/PIL del Patto di stabilità. Anche in questa chiave è indispensabile mantenere un approccio pragmatico, costruttivo e aperto con la nuova Amministrazione Trump, sfruttando le aree di potenziale e fruttuosa cooperazione UE-USA e cercando di prevenire diatribe commerciali che certamente non farebbero bene a nessuno. A proposito di commercio internazionale, non voglio sottrarmi a fornire uno spunto di riflessione su un tema di forte dibattito in questi giorni che è la questione dell'Accordo UE-Mercosur, anche se non sarà all'ordine del giorno del Consiglio europeo.
L'Italia condivide la priorità geopolitica di tornare a investire su una forte presenza europea in America latina: un continente di cultura molto simile alla nostra, che rischiamo di abbandonare alla penetrazione politica ed economica di attori globali non occidentale. Una prospettiva già in atto che indebolisce l'Europa e l'Occidente, in un contesto globale in cui le crisi regionali e la forte spinta del Sud globale e dei BRICS Plus portano a ridiscutere gli assetti di un mondo non più soltanto multipolare ma profondamente frammentato. Il problema che si pone oggi non è quindi l'opportunità geopolitica di procedere verso una nuova stagione di accordi di cooperazione politica e commerciale con i Paesi terzi, quanto la sostenibilità dell'impatto di questi accordi su alcuni settori, come l'agricoltura, che hanno spesso pagato il prezzo più alto con l'apertura del mercato europeo a prodotti realizzati in Paesi terzi, nei quali non vengono rispettati gli stessi standard ambientali e di sicurezza alimentare che imponiamo ai nostri produttori.
L'accordo UE-Mercosur deve quindi offrire garanzie concrete e opportunità di crescita anche al mondo agricolo europeo, la cui redditività e competitività è stata in questi anni minata da una devastante deriva ideologica. In questi anni ci siamo battuti affinché gli agricoltori non venissero più trattati da nemici dell'ambiente ma da ciò che sono, ovvero i primi custodi della natura, e ci siamo battuti per far cadere l'assurda contrapposizione tra sostenibilità ambientale e competitività che quella deriva ideologica aveva imposto. Importanti segnali sono arrivati in questo senso, ma c'è ancora molto da lavorare e dunque non possiamo ignorare le preoccupazioni del nostro settore agricolo.
Vanno attuati meccanismi efficaci di salvaguardia, incluso un sistema di adeguate compensazioni per le filiere che dovessero essere danneggiate. Stiamo studiando con attenzione l'intesa preliminare chiusa la scorsa settimana dalla Commissione europea a Montevideo e sosterremo con convinzione le nostre posizioni, prendendo il tempo necessario a valutare se le nostre richieste verranno soddisfatte. In assenza di questo indispensabile riequilibrio, il sostegno dell'Italia non ci sarà perché siamo convinti che l'Accordo UE-Mercosur debba portare vantaggi per tutti e non solo per alcuni. Nel frattempo, continueremo a batterci con forza e con coerenza a sostegno di un'agricoltura europea forte e competitiva. La sovranità alimentare europea rimane una risorsa strategica alla quale l'Europa non può e non deve rinunciare. Rimane poi centrale il tema delle relazioni con l'Africa: una vera e propria priorità nell'agenda internazionale dell'Italia, come dimostrato dalla centralità che vi abbiamo voluto attribuire nell'ambito della Presidenza del G7 che sta per concludersi.
Consentitemi su questo punto di rinnovare la mia soddisfazione per le iniziative ad alto potenziale lanciate in ambito G7 sotto la nostra Presidenza - l'Apulia Food Systems Initiative sulla produzione agricola, la Energy for Growth in Africa per lo sviluppo dell'energia verde, l'Adaptation Accelerator Hub sull'adattamento e la mitigazione dei cambiamenti climatici -, ma soprattutto per la condivisione dell'impegno italiano a costruire, non solo con l'Africa, ma con tutto il Sud globale, un nuovo modello di cooperazione e di sviluppo da pari a pari. Credo che questa sia una delle eredità più importanti della Presidenza italiana, che si concluderà formalmente tra pochi giorni.
È stato un anno importante, ma, in chiusura della nostra Presidenza del G7, voglio ringraziare, anche di fronte a quest'Aula, tutti coloro che hanno lavorato con dedizione per il successo dell'Italia, un successo che viene riconosciuto anche pubblicamente da tutti i nostri alleati, da tutte le Nazioni che hanno partecipato al summit dei leader, alle 23 riunioni ministeriali. Voglio ringraziare per questo anche tutti i Ministri e, particolarmente, il Ministro degli Affari esteri, Antonio Tajani.
Il nostro Piano Mattei, che è già in fase di attuazione avanzata, continua a raccogliere interesse tra i nostri partner. Non è un Piano di questo Governo, ma è piuttosto un'iniziativa di interesse nazionale e, a mio avviso, è un'iniziativa di interesse europeo. Anche per questo stiamo lavorando per europeizzare e internazionalizzare sempre più questa iniziativa, rafforzando, da una parte, la sinergia con il Global Gateway dell'Unione europea e, dall'altra, con la Partnership for Global Infrastructure and Investment, che è stata lanciata in ambito G7.
Un nuovo partenariato tra l'Unione europea e le Nazioni africane è fondamentale per affrontare le sfide globali comuni. Tra queste, come sempre, naturalmente, c'è anche il governo dei flussi migratori, a maggior ragione oggi con la nuova crisi siriana, che rischia di generare nuovi flussi. La lotta al traffico di esseri umani resta per noi fondamentale. Abbiamo accolto con favore la nuova direttiva europea in materia di traffico di esseri umani, che amplia la fattispecie di reato, ricomprendendo anche lo sfruttamento della maternità surrogata. Dall'altra parte, siamo impegnati nel negoziato per la nuova direttiva anti-traffico di migranti, al fine di rafforzare il quadro normativo europeo sulla materia. Il lavoro svolto finora per rafforzare la collaborazione dell'UE con alcune Nazioni di origine e transito - penso alla Tunisia, ma non solo - ha contribuito a una diminuzione dei flussi irregolari del 60 per cento rispetto al 2023 lungo la rotta del Mediterraneo centrale. Continuare in questa direzione è l'unico modo per contenere gli arrivi irregolari, diminuire le tragedie nel Mediterraneo, rendere più sicure le frontiere esterne dell'UE e affrontare le cause profonde della migrazione.
L'Italia ha avuto un ruolo decisivo nell'avviare il dibattito in corso a livello UE sulla ricerca di soluzioni innovative al fenomeno migratorio, soprattutto per quello che riguarda la politica dei rimpatri. Consideriamo improcrastinabile una revisione della direttiva rimpatri e un'accelerazione della Commissione sulla revisione del concetto di Paese terzo sicuro. Così come consideriamo importante anticipare il più possibile quanto previsto dal nuovo Patto di migrazione e asilo sulla definizione di Paese di origine sicuro, anche al fine di fare definitiva chiarezza su un argomento che è stato oggetto di recenti provvedimenti giudiziari dal sapore ideologico, che, se fossero sposati nella loro filosofia di fondo dalla Corte di Giustizia UE, rischierebbero di compromettere, almeno fino all'entrata in vigore del 2026 delle nuove regole UE in materia di procedure di asilo, le politiche di rimpatrio di tutti gli Stati membri: una prospettiva preoccupante e inaccettabile, che occorre prevenire con determinazione.
Allo stesso modo, continueremo a lavorare con i 15 Stati membri firmatari della lettera con la quale si chiedeva alla Commissione di individuare soluzioni innovative per contrastare l'immigrazione illegale e agli altri 4 che, nel frattempo, hanno chiesto di partecipare ai gruppi tecnici di lavoro nati a seguito di quella iniziativa. Tra queste soluzioni innovative c'è, ovviamente, anche il Protocollo tra Italia e Albania. E voglio ribadire, anche in quest'Aula, che intendiamo andare avanti nell'attuazione di questo Protocollo, nel pieno rispetto della legge italiana e delle norme europee.
Infine, nel prossimo Consiglio europeo non tratteremo dei temi più strettamente economici, ma ovviamente rimane centrale la questione della competitività. Consentitemi di fare un passaggio anche su questo. Dando seguito ai Rapporti Letta e Draghi, la Presidenza di turno ungherese dell'UE ha organizzato, il mese scorso, un Consiglio europeo informale, da cui è scaturita la dichiarazione di Budapest. È un documento ambizioso, che sancisce un nuovo patto per la competitività europea e fissa obiettivi condivisi per colmare il divario che l'Europa ha accumulato in termini di produttività e innovazione con i suoi concorrenti globali.
Allora, parlando di competitività, voglio cogliere l'occasione per un importante aggiornamento sul lavoro che il Governo sta facendo su un tema davvero molto importante e che sta animando anche il nostro dibattito nazionale: mi riferisco, segnatamente, alla crisi dell'automotive. Parliamo, come tutti sappiamo, di un settore fondamentale per il futuro e per la competitività dell'industria europea. Eppure, il quadro che abbiamo davanti oggi è un quadro tutt'altro che positivo. Le cause all'origine delle difficoltà del settore sono diverse, e, tra queste, figura certamente l'aver imposto un modello di decarbonizzazione basato unicamente sull'elettrico, che se fosse confermato rischierebbe di portare al collasso l'intera industria automobilistica europea. Per questo motivo, come Italia, insieme alla Repubblica Ceca e con il sostegno di altri partner europei, ci siamo fatti promotori di un'importante iniziativa finalizzata a proporre una strategia alternativa. Lo scopo di questa nostra iniziativa, contenuta nel non-paper per una nuova politica europea per l'automotive, promosso dal Ministro Urso, è di fornire idee e spunti per agire con urgenza a livello europeo e scongiurare conseguenze irreversibili.
Chiediamo nell'immediato la sospensione delle multe nei confronti delle case costruttrici, multe che stanno già portando alla chiusura di importanti stabilimenti, proprio per evitare di incorrere in quelle penalità, ma nel medio periodo ci diamo l'obiettivo più ambizioso di riaprire il capitolo della neutralità tecnologica, rendendo utilizzabili tutte le tecnologie mature che possano contribuire alla riduzione delle emissioni inquinanti. Cogliamo con favore le aperture che stanno emergendo in questi giorni dalle parole del Commissario europeo all'industria Séjourné, nonché da importanti gruppi politici al Parlamento europeo. Ci auguriamo di poter fare ulteriori e significativi passi avanti per correggere una traiettoria sbagliata, che sta causando fortissime difficoltà. 
Colleghi - e vado alla conclusione -, il prossimo Consiglio europeo celebra anche un anniversario simbolico molto importante: sono trascorsi, infatti, 50 anni dal primo Consiglio europeo della storia. Era il 1974 quando i capi di Stato e di Governo dell'allora Comunità europea decisero, nel corso del Vertice di Parigi, di formalizzare la prassi di riunirsi periodicamente per confrontarsi sulle priorità comuni e delineare insieme l'indirizzo politico dell'Unione.
Da allora, il mondo è profondamente cambiato, l'Europa è profondamente cambiata, l'Italia è profondamente cambiata. Quello che non può e non deve cambiare, invece, è il bisogno di un'Europa che sia consapevole del ruolo che ha nella storia. Non sempre il continente ha dimostrato di saper coltivare questa consapevolezza, offuscato, com'è stato a volte, da dannosi schemi ideologici e dalle troppe regole imposte, forse proprio per sopperire alla debolezza di visione e di strategia. In fondo, se tornassimo indietro a quel 1974, troveremmo un'idea d'Europa molto diversa da quella che, spesso, abbiamo visto realizzare. Disse Aldo Moro, che partecipava in rappresentanza dell'Italia in quel consesso, che l'Europa è il luogo in cui le Nazioni diventano più grandi, senza perdere la loro anima. È una casa comune per le differenze. È una lettura che condivido, è una lettura che condivido molto più di letture che ho sentito dare decisamente più di recente, e allora, forse, per andare avanti dobbiamo, soprattutto, tornare all'origine del progetto, e credo che questa legislatura europea ci dia l'occasione storica per farlo, perché le crisi, come sempre, nascondono anche delle opportunità. 
Sta a noi saper cogliere quelle opportunità, e l'Italia, ovviamente, intende fare la sua parte fino in fondo. 
Vi ringrazio.
",2024-12-17,https://www.governo.it/it/articolo/consiglio-europeo-del-19-dicembre-comunicazioni-del-presidente-meloni-alla-camera-dei
"Collari d’oro al merito sportivo 2024, il messaggio del Presidente Meloni","Caro Presidente, carissimi atleti, allenatori e dirigenti dello sport italiano,
oggi celebriamo i Collari d’oro al merito sportivo, la massima onorificenza del Comitato Olimpico Nazionale Italiano. È un momento solenne per onorare le imprese che hanno caratterizzato il 2024, un anno indimenticabile per lo sport italiano. 
Il mio primo pensiero va alle quaranta medaglie ottenute ai Giochi Olimpici di Parigi, dove l’Italia è salita sul podio dal primo all’ultimo giorno e si è confermata tra le prime dieci Nazioni del medagliere. La spedizione azzurra ha raccolto dodici ori, tredici argenti e quindici bronzi, ma anche tantissimi quarti posti e altri ottimi piazzamenti raggiunti, tutti, con onore. Elemento, quest’ultimo, che ha confermato la solidità e le qualità umane dei nostri Azzurri. 
Valori umani e sportivi assoluti hanno creato i presupposti della straordinaria impresa raggiunta dai nostri atleti paralimpici, che hanno conquistato ben settantuno podi con ben ventiquattro ori, quindici argenti e trentadue bronzi, infranto ogni record e toccato profondamente i nostri cuori. Per risultati e piazzamenti quella di Parigi è stata di gran lunga l'edizione dei Giochi più fruttuosa per il Tricolore: abbiamo superato il risultato di Tokyo 2020 e questo ci ha reso particolarmente orgogliosi.
Meritano di essere ricordati e celebrati anche i tanti risultati ottenuti dai nostri atleti nelle altre competizioni di molte discipline. Penso, tra le tante, al tennis: ben ventisei titoli guadagnati, un traguardo mai raggiunto prima. Citazione speciale per i meravigliosi trionfi mondiali, per la prima volta nello stesso anno, in Coppa Davis, il secondo consecutivo, e nella Coppa Billie Jane King, grazie a due squadre stellari di tennisti vestiti d'azzurro con lo scudetto dell'Italia sul petto. Successi storici, resi ancor più emozionanti perché ottenuti dopo la prima vittoria di Jannik Sinner nelle Finali ATP in Italia, a Torino. Ma, tornando a Parigi, ricordo con grande gioia anche le vittorie delle ragazze di Julio Velasco, che resteranno indelebili nei cuori di chi ama la pallavolo, me per prima. 
Gli azzurri ci hanno emozionato e ci hanno fatto battere il cuore portando il Tricolore sulla vetta del mondo. Queste vittorie non sono solo successi sportivi, ma momenti che uniscono, che ci fanno sentire orgogliosamente italiani, riscoprendo l’identità e la forza della nostra Nazione.
Sono successi e grandi prestazioni che testimoniano l’eccellenza e il talento dello sport italiano, resi possibili anche grazie al prezioso contributo di allenatori, associazioni e società sportive, Federazioni, Discipline sportive, Enti di promozione e tanti altri, famiglie comprese. 
È il mondo dello sport. Affascinante, sempre più rilevante e complesso, nel quale ogni figura – dall’atleta al tecnico, dal dirigente ai tifosi, dagli enti alle Istituzioni, fino agli organismi che regolano e promuovono lo sport a livello nazionale e internazionale – gioca un ruolo fondamentale, di grande responsabilità.
È la costante collaborazione, la necessaria sintonia e un'auspicabile armonia, tra le figure che ricoprono ruoli di responsabilità in ambito sportivo e per lo sport, che crea una vera comunità, dove ognuno fa la propria parte, nel rispetto dei ruoli, verso obiettivi comuni. Comunità nella quale si vince e si perde tutti insieme perché, se è vero che ogni vittoria è il risultato di un impegno collettivo, è altrettanto sicuro che ogni sconfitta ci ricorda che nessuno può farcela da solo.
Lo sport vive e prospera grazie al contributo di ogni sua componente. Ed è proprio questo equilibrio a renderlo una delle espressioni più coinvolgenti della società, capace di promuovere valori a partire dal rispetto, il sacrificio e lo spirito di squadra. Valori che abbiamo voluto venissero scolpiti anche nella nostra Carta costituzionale. Riconoscere in Costituzione il valore educativo, sociale e di promozione del benessere psicofisico dell’attività sportiva in tutte le sue forme è stato un passaggio storico per tutto il mondo dello sport, in ogni sua forma e declinazione. A partire dallo sport di base e di prossimità, che è la fucina dei nostri talenti ma anche un potente fattore di coesione sociale, capace di trasmettere valori positivi e costruire spirito di appartenenza e unità d'intenti. In particolare, nelle realtà più complesse del nostro territorio nazionale, dove lo sport può rappresentare un’occasione di riscatto.
È la ragione per la quale questo Governo ha deciso di investire risorse finanziarie significative, che continueranno a crescere, per realizzare infrastrutture sportive di base nelle periferie e nei territori che più hanno bisogno dell’attenzione delle Istituzioni, e di investirne di ulteriori per l'alleanza educativa tra il sistema sportivo, la scuola e l'università.
Lo sport è uno dei pilastri del programma di riqualificazione e rigenerazione di Caivano, che continueremo a portare avanti con grande determinazione e che diventerà un modello da replicare, contestualizzandolo, in altre città. In tempi record abbiamo bonificato e riqualificato l’ex centro sportivo “Delphinia”, anche grazie al contributo determinante dell’Esercito e dei Carabinieri forestali, e oggi i cittadini del territorio hanno a disposizione un nuovo centro polivalente dove è possibile praticare oltre quaranta discipline sportive, grazie alla preziosa collaborazione di Sport e Salute e delle Fiamme Oro.
Il nuovo Centro “Pino Daniele” è un simbolo di speranza, in un territorio dove lo Stato è stato assente per troppo tempo e lo sport sta iniziando a fare la differenza. Se lo sport riuscirà a salvare anche solo un ragazzo dall’abisso della droga o da un futuro di criminalità, vorrà dire che il nostro impegno non sarà stato vano e che è valsa la pena credere in questo progetto e lavorare senza risparmiare energie per realizzarlo. Promuovere lo sport in tutte le sue forme vuol dire anche riconoscere l’importanza sociale ed economica dei lavoratori sportivi e dei volontari sportivi e il contributo che questo comparto assicura al benessere e alla prosperità della Nazione.
Il Governo si è occupato della riforma del lavoro sportivo, migliorandola con un provvedimento quadro che riconosce le specificità del comparto, assicura nuove tutele per i lavoratori e garantisce maggiore trasparenza e semplificazioni soprattutto per le piccole associazioni e società sportive dilettantistiche. Misure attese da molto tempo che, se necessario, miglioreremo ulteriormente, accompagnando con gradualità atleti, società sportive e operatori, anche a livello dilettantistico, verso una nuova e più avanzata gestione dei rapporti di lavoro nel settore. 
Carissimi, 
oggi celebriamo le vittorie che il movimento sportivo italiano ha raggiunto nel 2024. Successi che non rappresentano un punto di arrivo, ma solo un punto di partenza. E lo sprone a fare sempre meglio, con ancor più entusiasmo e determinazione, ognuno nel suo ruolo ma in comune sinergia. Sinergia, collaborazione e gioco di squadra: elementi necessari e decisivi al Sistema Italia per rispettare la tabella di marcia per la celebrazione nel 2026 dei Giochi Olimpici e Paralimpici invernali di Milano-Cortina e dei Giochi del Mediterraneo di Taranto, e per dare il giusto supporto alle Universiadi invernali e ai Giochi mondiali invernali di Special Olympics, in programma nel 2025 in Piemonte.
C’è ancora tanto lavoro da fare, ma io sono convinta che l’Italia saprà dimostrare, ancora una volta, di essere all’altezza della sfida e di saper accogliere, organizzare e ospitare grandi eventi.
Abbiamo davanti a noi una doppia opportunità: conquistare nuovi e ambiziosi traguardi a livello agonistico, e affermare la specificità e la forza di un modello sportivo tutto italiano, che crea valore sociale e ha un impatto positivo sulle persone e sulle comunità. 
Vi ringrazio e rinnovo a tutti i premiati le mie congratulazioni. 
 
 Giorgia Meloni
",2024-12-16,https://www.governo.it/it/articolo/collari-d-oro-al-merito-sportivo-2024-il-messaggio-del-presidente-meloni/27287
"Assemblea Generale di ALIS 2024, videomessaggio del Presidente Meloni","Buongiorno a tutti, e grazie al Presidente Grimaldi per l’invito.
Mi spiace davvero non essere riuscita a partecipare in presenza ai lavori della vostra Assemblea generale, ci tenevo comunque a farvi arrivare il mio saluto e il mio piccolo contributo.
Voglio prima di tutto ringraziare tutti i soci di ALIS per il lavoro che svolgono ogni giorno per far crescere la Nazione, e promuovere una cultura della logistica e del trasporto sostenibile, tanto in Italia quanto in Europa. Avete scelto di investire sulla sostenibilità come elemento distintivo delle vostre aziende e della vostra associazione, e lo avete fatto puntando sul virtuoso equilibrio dei suoi tre pilastri: ambientale, economico e sociale. Tutto questo non sarebbe possibile senza il contributo fondamentale dei lavoratori del comparto. Consentitemi di ringraziare, per questo, i marittimi, gli autisti di mezzi pesanti, i macchinisti e tutti gli operatori della logistica, perché senza il loro prezioso lavoro il nostro tessuto produttivo si bloccherebbe e i cittadini e le imprese non avrebbero a disposizione i beni di cui hanno bisogno.
In questo scenario, il trasporto intermodale è una soluzione strategica per ridurre le emissioni di CO₂, migliorare l’efficienza della catena logistica e garantire uno sviluppo economico sostenibile. Ma questo obiettivo va perseguito anche con cambiando alcune scelte europee degli ultimi anni, che hanno pagato un prezzo troppo alto all’ideologia e hanno, di fatto, chiuso la porta alle ragioni di chi fa impresa. Dobbiamo garantire un quadro regolatorio certo, evitando però rigidità eccessive che danneggiano chi fa impresa e crea occupazione.
Si è da poco aperta la nuova legislatura europea e il Governo italiano lavorerà per fare in modo che la transizione ecologica torni a camminare di pari passo con la sostenibilità economica e sociale, semplicemente perché non possiamo inseguire la decarbonizzazione al prezzo della desertificazione economica, banalmente in un deserto non c’è nulla di verde. Non a a caso, l’Italia è capofila in Europa di un “non paper” sull’automotive che chiede di rivedere quelle norme che rischiano di mettere in ginocchio l’industria europea dell’auto, e di riaffermare il principio della neutralità tecnologica. Noi siamo convinti, infatti, che vadano usate e sostenute tutte le tecnologie che contribuiscono ad abbattere le emissioni, senza chiusure ideologiche e dannose per molte filiere. E non solo: occorre insistere per rimuovere tutti quei blocchi al mercato interno che, ormai da mesi, si stanno verificando su alcuni dei principali valichi alpini e che rischiano di isolarci dal resto d’Europa. Il Governo è impegnato anche su questo e questo impegno non verrà meno.
La logistica ha un ruolo strategico per l’economia italiana, ed è particolarmente importante che il settore dei trasporti rientri tra quelle deleghe strategiche – insieme all’economia del mare, l’agricoltura, la pesca e il turismo – che Raffaele Fitto sarà chiamato a coordinare nel suo nuovo ruolo di Vicepresidente esecutivo della Commissione europea. Incarico estremamente significativo, che conferma la ritrovata centralità dell’Italia nel contesto europeo, all’altezza del nostro ruolo come Stato fondatore, seconda manifattura e terza economica del Continente. 
Il Governo farà tesoro degli spunti e delle proposte che emergeranno dai vostri lavori. Siamo certi che non farete mai mancare il vostro contributo, per rendere l'Italia più forte, più solida e anche un po’ più orgogliosa di sé stessa. 
Vi ringrazio e vi auguro buon’Assemblea!
 
",2024-12-03,https://www.governo.it/it/articolo/assemblea-generale-di-alis-2024-videomessaggio-del-presidente-meloni/27189
"Accordo per lo sviluppo e la coesione tra il Governo e la Regione Puglia, l'intervento del Presidente Meloni","Buongiorno a tutti,
grazie di essere qui, grazie al Presidente Michele Emiliano, grazie ovviamente a tutte le autorità, al Questore, al Prefetto, ai tanti sindaci che vedo presenti, grazie agli esponenti del Consiglio regionale, agli esponenti del Governo, ai parlamentari della Repubblica, grazie a tutti gli uffici che hanno lavorato alla realizzazione di questo Accordo, perché poi noi arriviamo, saliamo su un palco, rivendichiamo un lavoro che possiamo rivendicare perché ci sono tante persone che quotidianamente lavorano nel dettaglio a costruire queste proposte e quindi credo che un ringraziamento vada fatto anche a loro.
Voglio ringraziare il Ministro Raffaele Fitto, come ho fatto tante volte in questi… oggi è il ventunesimo accordo che noi firmiamo, il ventunesimo accordo di coesione, l'ultimo accordo di coesione che firmiamo in un giro che ci ha portato su tutto il territorio nazionale, un'iniziativa molto bella della quale vi parlerò.
Questo è l'ultimo Accordo di coesione ed è probabilmente l'ultima iniziativa pubblica che io faccio con il Ministro Raffaele Fitto come Ministro del Governo. Raffaele Fitto tra massimo due giorni dovrà rassegnare le sue dimissioni da Ministro della Repubblica per assumere un incarico - che ci deve rendere orgogliosi come italiani, tutti, - di Vicepresidente esecutivo della Commissione europea, con un portafoglio estremamente importante, fatto di competenze strategiche soprattutto per territori come questi. Raffaele Fitto gestirà i Fondi di coesione, parliamo di un portafoglio di circa 400 miliardi di euro per questa programmazione, ma anche di una Commissione che dovrà programmare il futuro ciclo e quindi più o meno altrettante risorse. Parliamo insieme al Commissario Dombrovskis della delega al PNRR, portafoglio di ulteriori 600 miliardi di euro, complessivamente 1.000 miliardi di euro da gestire, e parliamo di una Vicepresidenza esecutiva che consente il coordinamento di materie ugualmente molto importanti per noi: l'agricoltura, la pesca, l'economia del mare, il turismo, i trasporti.
Allora io voglio dire a Raffaele Fitto che sono intanto orgogliosissima del lavoro che ha fatto come Ministro e sono soprattutto orgogliosa di quello che farà come Vicepresidente della Commissione europea, penso che particolarmente debba essere orgogliosa la Puglia, che oggi esprime il Vicepresidente esecutivo dell'Europa intera. E credo che, ho fatto questa premessa intanto perché era nel mio sentimento farla in questa giornata particolare, ma anche perché io credo che se oggi all'Italia vengono affidate queste materie a livello europeo sia anche grazie al lavoro che noi abbiamo cercato di fare in questi anni e quindi mi consentirete se faccio un mezzo passo indietro rispetto ai contenuti dell'Accordo di coesione che tra l'altro il Presidente Emiliano raccontava già molto bene, perché quello che noi firmiamo oggi si inserisce in una strategia molto più ampia che questo Governo ha portato avanti in questi due anni ed è una di quelle materie sulle quali lavori tantissimo, però nessuno ne parla.
Invece, secondo me, è molto importante cercare di raccontare in quale scenario si inserisce qualcosa che stai facendo. Noi oggi parliamo dell'Accordo di coesione. L'Accordo di coesione vuol dire Fondi di coesione nazionali. Quando io ho formato il Governo, ho deciso di affidare alla competenza dello stesso Ministro sia la materia dei Fondi di coesione nazionali, sia la materia dei Fondi europei, sia la materia del PNRR. Perché? Perché è accaduto spesso in passato che molte linee di finanziamento intanto non si parlassero tra di loro, che non riuscissero a costruire un’unica strategia e che quindi un po' disperdessero la loro capacità di incidere sul territorio. Quindi intanto abbiamo voluto dare una regia unica a queste risorse e poi abbiamo passato al setaccio queste risorse, partendo proprio dal tema dei Fondi di coesione.
I Fondi di coesione, come voi sapete, sono i fondi principe per combattere le disparità tra i territori, ed in Italia di disparità ne abbiamo, di divari, no? Quello tra il Nord e il Sud, quello tra la costa tirrenica e la costa adriatica, quello tra le città e le aree interne, quello tra il continente e le isole. Noi siamo pieni di divari e chiaramente le risorse che servono a combattere quei divari sono risorse che noi non possiamo disperdere.
Quando abbiamo dato vita a questo lavoro, il Ministro Fitto ha incontrato tutti i Presidenti di Regione, abbiamo fatto uno screening di quella che era la precedente programmazione nell'utilizzo di questi Fondi. La precedente programmazione significa 2014-2020, cioè era la programmazione chiusa nel 2020 e abbiamo cominciato a parlare di come investire le risorse della nuova programmazione, quella che va dal 2020 in poi.
I dati che emergono dallo screening del precedente ciclo di programmazione erano dati che oggettivamente colpivano. Su 126 miliardi di euro disponibili erano stati spesi 42 miliardi, circa il 34%. Ora, io penso che siamo d'accordo sul fatto che l'Italia non si possa permettere che questo accada. Quindi noi abbiamo operato una riforma delle risorse della coesione nazionale, che non vanno confuse con quelle europee.
Abbiamo operato questa riforma, in questa riforma abbiamo introdotto gli Accordi di coesione. Gli Accordi di coesione sono appunto degli accordi tra il Governo nazionale e la Regione su come utilizzare queste risorse, cosa finanziare con queste risorse, quello che noi abbiamo previsto con questo Decreto è che le proposte ovviamente arrivano dalla Regione, ma chiediamo che vengano condivise dal Governo nazionale. E non lo facciamo perché vogliamo limitare l'autonomia dei territori, lo facciamo perché è importante che il lavoro che ciascuna Regione fa, collimi con il lavoro che fanno le altre, che ci sia una strategia complessiva, perché noi appunto una unica Nazione siamo. Abbiamo introdotto questi accordi e abbiamo previsto in questi accordi alcune innovazioni secondo me importanti.
La possibilità di de-finanziare quando quelle risorse non arrivano a terra, per prendere quelle risorse e utilizzarle su qualcosa che diventi operativo per i cittadini, perché non sono risorse nostre. La possibilità di utilizzare i poteri sostitutivi quando dovessero esserci inadempienze, lungaggini e quant'altro, e la possibilità di assegnare con l'Accordo di coesione anche la quota di cofinanziamento regionale, perché è accaduto anche che alcune di queste opere non si riuscissero a portare avanti nella misura in cui le regioni non avevano la possibilità di cofinanziarle, avevano delle difficoltà nel cofinanziamento. E quindi abbiamo contribuito a liberare i bilanci regionali per aiutare anche da questo punto di vista.
Questo lavoro si integra con il lavoro che abbiamo fatto con il Piano Nazionale di Ripresa e Resilienza Ora, qui non ricorderò il pessimismo che accompagnava il nostro arrivo circa la possibilità di mandare avanti il Piano Nazionale di Ripresa e Resilienza, di spendere i fondi del PNRR. Ricordo quando si diceva che se noi avessimo provato a rinegoziare il PNRR avremmo ottenuto il risultato di perdere le risorse del PNRR.
Sono fiera oggi di annunciare che la Commissione europea due giorni fa ha dato l'ok al pagamento della sesta rata del PNRR, che noi rimaniamo così la Nazione d’Europa che è più avanti di tutte nella realizzazione del PNRR nonostante abbia anche il Piano in assoluto più corposo di tutti. E mentre facevamo questo lavoro abbiamo rinegoziato il PNRR, banalmente perché guerra in Ucraina, scenario internazionale, c'era una situazione complessa, si modificavano le priorità, abbiamo concentrato le risorse su quelle che erano le nuove priorità. Abbiamo liberato 21 miliardi di euro, di questi 21 miliardi ne abbiamo destinati 12 al sostegno al sistema produttivo, al sostegno alle nostre imprese, di cui oltre 6 su Transizione 5.0.
Ci siamo concentrati sulle infrastrutture, particolarmente su quelle energetiche, abbiamo messo ulteriori risorse sulla salute, abbiamo messo risorse sulle famiglie, sul diritto allo studio, su priorità che erano secondo noi evidenti e anche questo pezzo di lavoro, poi ne parlerò anche per quello che riguarda la Puglia, si inserisce in questo ragionamento.
Dopodiché il terzo tassello di questo lavoro riguarda invece le politiche di coesione legate ai fondi europei, cioè la materia propria che sarà del portafoglio del Ministro Fitto. Anche qui noi abbiamo a maggio scorso licenziato un Decreto con il quale abbiamo investito complessivamente 74 miliardi di euro, dei quali 42 di fondi UE. Chiaramente sono risorse che vanno soprattutto al Sud e abbiamo, anche qui, cercato di fare alcune scelte importanti, se vogliamo coraggiose.
La prima di quelle scelte è relativa alle infrastrutture. Abbiamo previsto con questa iniziativa, non solo l'istituzione del fondo perequativo e infrastrutturale, ma abbiamo previsto con questa riforma l'obbligo di destinare almeno il 40% dei fondi infrastrutturali alle Regioni del Mezzogiorno. Questo è un ragionamento che abbiamo fatto spesso. Noi eravamo abituati a una quota più bassa perché i fondi infrastrutturali sono legati alla popolazione. Nel Sud vive il 34/36% della popolazione, e quindi il 34% della spesa infrastrutturale va al Sud, ma io ho sempre contestato questo meccanismo di calcolo.
Nel Sud vive il 34% della popolazione italiana anche perché c'è un problema di spopolamento. Il problema di spopolamento c'è in queste Regioni spesso anche perché non ci sono opportunità. L'assenza di opportunità è spesso collegata all'assenza di infrastrutture. Se io continuo a legare la spesa infrastrutturale alla popolazione che abita mi avviluppo sempre di più. E quindi abbiamo modificato questo parametro, abbiamo previsto che la quota dovesse essere più alta. Dopodiché abbiamo messo quasi 3 miliardi di euro in più sul lavoro, altra priorità sulla quale lavoriamo, soprattutto nel Mezzogiorno.
La principale misura qui è l'esonero contributivo del 100% per due anni, per chi in queste Regioni assume under 35, che non hanno mai avuto contratti a tempo indeterminato, donne over 35 disoccupati da almeno due anni, a una condizione: che devono essere assunti a tempo indeterminato. E quindi cerchiamo di creare occupazione, ma cerchiamo anche di creare occupazione di qualità.
Gli incentivi in questo caso non valgono solo per il lavoro dipendente, valgono anche per chi decide di far nascere una nuova attività. Abbiamo rafforzato la misura Resto al Sud, prevediamo un contributo fino a 200 mila euro per chi avvia una nuova attività e questo è un altro pezzo importante di questo lavoro.
Uno ulteriore è la ZES Unica del Mezzogiorno, che pure mi piace ricordare. Voi sapete che noi avevamo alcune ZES, Zone Economiche Speciali, soprattutto nelle aree retroportuali, non tutte hanno funzionato come avrebbero dovuto, noi abbiamo deciso di avviare una interlocuzione molto complessa con la Commissione europea, che però alla fine ha accettato di consentire che tutte le Regioni del Mezzogiorno fossero un'unica Zona Economica Speciale.
Che cosa significa? Significa che chi investe qui ha bisogno di un'autorizzazione unica e ha dei crediti d'imposta per quegli investimenti. Cioè significa creare degli incentivi che ti consentono di combattere un divario, di riallineare le opportunità, la considero una misura estremamente importante. Abbiamo già finanziato con, come si sa, 2 miliardi di euro il credito d'imposta per gli investimenti nella ZES Unica del Mezzogiorno.
Mi piacerebbe dire, ma lo faccio molto velocemente, che un altro tassello di questa strategia, secondo me, è il tema del mare. Voi sapete che questo è il primo Governo in Italia che ha istituito un Ministero del Mare. Penso che in Puglia sia una di quelle materie sulle quali si capisce il senso.
Il Mediterraneo è un mare che sta tornando centrale e oggi lo snodo dell'interscambio tra i due principali ambiti commerciali marittimi del mondo, e cioè l'Indo-Pacifico da una parte e l'Oceano Atlantico dall’altra. Il Mediterraneo è centrale e l'Italia è centrale nel Mediterraneo. Significa che il mare è una delle nostre più straordinarie infrastrutture e una delle nostre più straordinarie opportunità.
Forse non l'abbiamo utilizzato abbastanza come strategia nazionale in passato, stiamo cercando di farlo e stiamo cercando di farlo mettendo insieme tutti quanti gli attori che sono importanti da questo punto di vista. Questa è un pò la strategia che accompagna anche la stipula di questo Accordo di coesione ed è una strategia che complessivamente, come ricordava il Presidente Emiliano, sta dando i suoi frutti, perché quello che noi abbiamo visto accadere, per esempio nel 2023 rispetto al Mezzogiorno d'Italia deve farci ben sperare.
Un PIL che cresce dell'1% in più nelle regioni del Mezzogiorno rispetto a quanto sia la media nazionale, una occupazione che cresce nelle regioni del Mezzogiorno d'Italia più di quanto cresca a livello di media nazionale, le aziende del Sud sono state fondamentali nel rilanciare l'export italiano, l'Italia diviene quest'anno per la prima volta quarta Nazione esportatrice al mondo, crescono le società di capitali, crescono le piccole e medie imprese e c'è complessivamente una situazione per la quale si può dire che il Sud è stato la locomotiva d'Italia. Il Sud è stato la locomotiva d'Italia.
E allora, chiaramente non dico che va tutto bene, so che non va tutto bene, però significa che le cose possono cambiare, significa che se noi ci prendiamo per mano, ci crediamo, investiamo su questo orgoglio, su questa capacità, le cose possono cambiare. E allora bisogna insieme crederci e continuare a lavorare, continuare a lavorare su scelte strategiche e continuare a lavorare sugli investimenti.
Noi dicevamo, arriviamo oggi alla firma di questo ultimo Accordo e con questo lavoro noi abbiamo messo complessivamente a disposizione delle regioni e delle province autonome, quasi 30 miliardi di euro che diventano 45 se si considerano i cofinanziamenti dei comuni, delle regioni e anche dei privati. Significa che questo Governo, che in due anni ha fatto tre Leggi finanziarie, in realtà ne ha fatte quattro. L'ultima Legge finanziaria, quella per il 2025 del nostro Governo, vale 30 miliardi. Qui parliamo di una complessiva mobilitazione di risorse per 45 miliardi di euro concentrata sugli investimenti. E secondo me è la più importante di tutte. Tra le Leggi finanziarie fatte in questi due anni, questa è la più importante di tutte, è la più strategica di tutte.
Per la Puglia mettiamo a disposizione, come ricordava il Presidente Emiliano, con questo Accordo di coesione risorse del Fondo di sviluppo e coesione per 4,6 miliardi, calcolando ovviamente le anticipazioni di 230 milioni che erano state date nel 2021. Se aggiungiamo anche qui la quota di cofinanziamento dei comuni, della Regione, gli altri Fondi europei e nazionali per i progetti che sono previsti anche all'interno di questo Accordo, questo Accordo mobilita complessivamente 6,5 miliardi di euro di investimenti per la Regione Puglia e sono risorse importanti che servono a finanziare, come veniva ricordato, molti progetti, quasi 470 progetti strategici per la Puglia, che sono concentrati su alcune grandi direttrici. Venivano ricordate dal Presidente Emiliano e ci torno molto velocemente.
L'acqua, che in una delle principali regioni agricole italiane è un'altra risorsa assolutamente fondamentale. Un miliardo e cento milioni di euro è destinato agli interventi per rinnovare gli acquedotti, le infrastrutture per l'approvvigionamento idrico, la distribuzione dell'acqua.
Tra le opere più rilevanti voglio ricordare la realizzazione di un impianto di dissalazione delle acque salmastre alle sorgenti del Tara, importanti interventi di potenziamento degli impianti di depurazione, importanti interventi per la realizzazione della rete pluviale urbana in comuni di tutto il territorio regionale; bonifiche.
A latere di questo voglio dire che abbiamo anche lavorato, come pure veniva ricordato, per salvare l'acquedotto pugliese, mettiamola così, e voglio dirlo anche perché anche questo fa un po' chiarezza rispetto a alcune polemiche che ho sentito fare delle volte nei confronti del Governo, che francamente mi sembrano abbastanza ingenerose. Abbiamo fatto il nostro lavoro per quella che consideriamo una infrastruttura straordinaria di questa Regione, come facciamo sempre.
La seconda direttrice riguarda gli interventi a sostegno del sistema produttivo, la competitività delle imprese, l'innovazione. Questo capitolo vale 1,2 miliardi di euro. Tra gli interventi più importanti, veniva ricordato, lo Spazioporto di Taranto-Grottaglie, la prima infrastruttura nazionale dedicata ai voli orbitali e sub-orbitali, cioè alle missioni spaziali - praticamente Michele Emiliano come Elon Musk - ma la Puglia diventa centrale in quella che è una delle grandi sfide dei domini geopolitici del futuro. Spazio, fondali marini, sono due dei grandi domini dello spazio geopolitico del futuro e quindi la Puglia chiaramente si candida a essere una regione all'avanguardia da questo punto di vista.
Ci occupiamo di ammodernare le aree industriali delle province pugliesi, c'è il sostegno al dinamismo imprenditoriale con l'attivazione di specifiche linee di investimento, anche qui voglio dirlo a dimostrazione rispetto a quello che a volte ho letto, o sentito dire, che non c'è alcuna intenzione da parte del Governo di “affamare” le aziende pugliesi, tutt'altro, quello che stiamo cercando di fare è di risolvere i problemi - che non avevamo creato - sempre per dare una mano al sistema produttivo pugliese.
C'è poi la direttrice dei trasporti e della rete stradale,  uno stanziamento complessivo superiore a un miliardo e 200 milioni, 800 milioni destinati a migliorare la qualità e la capillarità della rete stradale, con opere molto importanti per il territorio. C'è il trasporto ferroviario, marittimo, aereo. C'è una direttrice che è la salute, altra priorità sulla quale questo Governo sta cercando di lavorare a 360 gradi: 900 milioni dedicati a infrastrutture, attrezzature, servizi sanitari e sociali, tra cui i lavori di adeguamento e ammodernamento dei presidi ospedalieri, la costruzione di strutture sanitarie e, in ultimo, non si può dimenticare in Puglia la valorizzazione dello straordinario tessuto culturale di questo territorio, del patrimonio incredibile che possiede, penso su tutti agli interventi previsti per i siti di particolare rilevanza storica-artistica, come ad esempio l'Anfiteatro Romano di Lecce.
E quindi, questo è, a grandi linee, - non sono entrata nei dettagli perché il Presidente l'aveva già fatto - il lavoro dell'Accordo che firmiamo oggi, si integra, dicevo, con gli interventi previsti da altre forme di finanziamento. Su questa regione gli interventi finanziati con il PNRR cubano complessivamente circa 6,4 miliardi di euro per circa 15.000 progetti. ZES Unica in Puglia: da gennaio a novembre sono state rilasciate 68 autorizzazioni per investimenti complessivi che arrivano quasi a 500 milioni di euro.
E quindi c'è molto lavoro che si sta facendo e io lo considero estremamente prezioso, perché questi sono i tasselli di una strategia che il Governo cerca di mettere in campo, ricalca quello che diceva il Presidente Emiliano, perché se io dovessi sintetizzare la strategia che ho in mente, quella sintesi sarebbe scommettere sul valore e sull'orgoglio della gente del Sud. Cioè, io non ho mai pensato che la sfida per questi territori dovesse essere l'assistenzialismo come unica risposta, perché magari non c'erano risposte da dare.
Io credo che la grande sfida sia mettere questi territori nella condizione di competere ad armi pari, per poter davvero dimostrare il loro valore, ed è quello che noi stiamo cercando, è quello che cerchiamo di fare con risultati che infatti arrivano, che vuol dire che se si investe sull'orgoglio, che se si investe sulla dinamicità, che se si investe sull'estro, sulla creatività, sulla determinazione, sulla voglia di fare, si possono fare cose grandissime. Allora, prima di concludere voglio dire un'ultima cosa. Voglio dirvi che sono fiera di aver portato in Puglia i grandi della Terra e che ancora adesso, quando incontro i miei colleghi, mi fanno i complimenti per quello che hanno visto qui in Puglia.
E questo non è merito mio, ma è stato merito dei pugliesi, della gente della Puglia, del loro attaccamento alla tradizione che è anche innovazione, della loro capacità di accoglienza, del loro orgoglio, della capacità di amare il bello e il buono. Quindi grazie alla Puglia perché ha fatto fare una bellissima figura all'Italia.
Grazie. Ah, scusate, e non è un caso che l'ultima ministeriale del G7, - sta per concludersi la Presidenza italiana, sono stata tanto contenta di questo anno, ma passiamo adesso questa responsabilità ai nostri colleghi canadesi - che è quella sulla salute, torni a svolgersi in Puglia. Voglio salutare e ringraziare tutti coloro che a Bari oggi ci stanno lavorando perché ci siamo un po' sovrapposti, il Sottosegretario Gemmato, il Ministro Schillaci eccetera…
La Puglia è stata l'assoluta protagonista di un anno nel quale l'Italia è stata protagonista. Grazie.
 
",2024-11-29,https://www.governo.it/it/articolo/accordo-lo-sviluppo-e-la-coesione-tra-il-governo-e-la-regione-puglia-lintervento-del
"Accordo per lo sviluppo e la coesione tra il Governo e la Regione Sardegna, l'intervento del Presidente Meloni","Buongiorno a tutti,
grazie di essere qui, grazie alla Presidente Todde, grazie al Prefetto, grazie per darci l'occasione di trovarci in questo palazzo straordinario, grazie ai Sindaci presenti, ai Presidenti delle province, a tutte le autorità, agli ospiti, grazie a tutti gli uffici che hanno lavorato, quindi anche a tutti gli staff che hanno lavorato alla realizzazione di questo accordo, grazie al Ministro Raffaele Fitto, Ministro del Governo italiano ancora per pochissimi giorni, futuro Vicepresidente esecutivo della Commissione europea, un risultato del quale credo l'Italia debba complessivamente andare fiera, un risultato che pone la nostra Nazione in una condizione di centralità nella prossima Commissione europea, ma anche un risultato che ci consente di avere un occhio di riguardo rispetto a molte materie che sono di interesse della nostra Nazione.
Io penso che il fatto che la Presidente della Commissione europea abbia voluto affidare all'Italia la gestione dei Fondi di coesione europei, portafoglio da complessivamente circa 400 miliardi per questa programmazione, più la prossima programmazione, probabilmente una somma più o meno equivalente che gestirà sempre questa Commissione, e dall'altra parte, seppur insieme al Commissario Dombrovskis, la delega sul Next Generation EU, quindi il PNRR, altri 600 miliardi di portafoglio sia anche figlio del lavoro che questo Governo ha portato avanti in questi due anni nella realizzazione e nella riforma della spesa relativa ai Fondi europei, così come penso che possa essere di interesse particolarmente per questa importante regione il fatto che il future Vicepresidente Raffaele Fitto avrà anche il coordinamento di alcune deleghe che sono molto importanti per i nostri interessi, l'agricoltura, la pesca, l'economia del mare, le isole, Presidente, e quindi, esatto, io e il Ministro Fitto abbiamo già parlato dell'annosa questione della continuità territoriale e chissà che finalmente l'Unione Europea possa da questo punto di vista darci una spinta maggiore e quindi c'è anche la questione dei trasporti e dunque credo che possa essere per l'Italia e per la Sardegna per noi complessivamente , perché è un risultato che dobbiamo leggere come un risultato italiano, una grande occasione. 
Dicevo, secondo me, anche frutto del lavoro che abbiamo fatto in questi due anni, perché prima ancora diciamo di ricordare qualcosa di quello che già la Presidente Todde ha detto molto bene, circa quelli che sono i contenuti di questo Accordo di coesione,  provo a fare un passo indietro e provo a spiegare la strategia che noi abbiamo tentato di mettere in campo sulle varie fonti di finanziamento che ci sono a livello nazionale e che ci sono a livello europeo. 
Quando noi abbiamo formato il Governo io ho deciso di dare allo stesso Ministro la competenza sui Fondi di coesione e sui PNRR. Perché? In primo luogo perché noi abbiamo diverse fonti di finanziamento che spesso non si sono parlate tra loro e questo rende molto più difficile realizzare una strategia efficace. Volevamo che tutte queste risorse insieme lavorassero su un'unica strategia. Dopodiché abbiamo passato al setaccio il funzionamento di queste fonti di finanziamento partendo proprio dai Fondi di coesione nazionali.
I Fondi di coesione nazionali, come voi sapete, sono risorse estremamente importanti. I Fondi di coesione sono per antonomasia le risorse che servono a combattere le disparità tra i territori. In Italia noi siamo pieni di disparità, perché abbiamo la disparità tra le isole e il continente, abbiamo la disparità tra le città e le aree interne, abbiamo le disparità tra il nord e il sud, abbiamo una disparità tra la costa tirrenica e la costa adriatica e quindi capite bene quanto queste risorse per noi siano fondamentali per far camminare l'Italia avendo tutti la stessa velocità.
Quando siamo arrivati al Governo, il Ministro Fitto ha cominciato un'interlocuzione con tutti i Presidenti delle Regioni per andare a fondo su quello che era il ciclo di programmazione dei Fondi di coesione appena concluso nel 2020 è quello che si stava ancora programmando. Il risultato di questo confronto è stato un pò' curioso, nel senso che quello che riguardava il ciclo di programmazione concluso  quindi 2014-2020, su 126 miliardi di euro disponibili ne erano stati spesi poco più di 40, se non vado errata. E voi capite che in una Nazione nella quale le risorse mancano spesso non ci si può permettere di non spendere adeguatamente quelle che ci sono. Allora abbiamo lavorato con i Presidenti di Regione e siamo arrivati a una riforma di questi Fondi di coesione.
Abbiamo istituito questi Accordi di coesione che introducono alcune novità. Intanto, gli Accordi di coesione sono degli Accordi nei quali la Regione fa delle proposte su dove investire queste risorse che noi chiediamo siano concordate con il Governo nazionale. Perché? Chiaramente non perché vogliamo limitare l'autonomia dei territori, ma perché è importante che il lavoro che i vari territori fanno sia collegato, che ci sia una strategia complessiva.
Noi non dobbiamo lavorare come se in ogni regione l'obiettivo della regione finisse con i confini della regione, dobbiamo mettere in rete quello che fa una regione con quello che fanno le altre.
Dopodiché abbiamo previsto la possibilità di definanziare progetti che non dovessero arrivare a realizzazione perché altrimenti i Fondi vanno dispersi, abbiamo previsto la possibilità nei casi in cui ci siano lungaggini amministrative difficoltà di introdurre i poteri sostitutivi. 
Abbiamo previsto nell'accordo di coesione anche la quota di finanziamento regionale, perché una delle ragioni per le quali le regioni alla fine non riuscivano a volte a spendere queste risorse è che mancava anche il finanziamento, la quota di cofinanziamento regionale. Quindi abbiamo decongestionato, cerchiamo di decongestionare, di contribuire a decongestionare i bilanci regionali e di rendere queste opere diciamo più facili da realizzare. 
Questo è il lavoro che abbiamo fatto sui Fondi di coesione nazionali che ci porta oggi a sottoscrivere il ventesimo accordo, quindi siamo in dirittura d'arrivo, concluderemo domani con la Regione Puglia e avremo firmato con tutte le regioni e le province autonome.
Parallelamente abbiamo fatto il lavoro che riguarda il Piano Nazionale di Ripresa e Resilienza. 
Voi sapete che il Piano Nazionale di Ripresa e Resilienza italiano è il piano più corposo in Europa. Molto spesso ci si è chiesti, ci si è interrogati, «Ah, ma forse queste risorse non riusciremo a spendere, l'Italia sarà in ritardo. Sono fiera di annunciare e ricordare che non più tardi di due giorni fa è stata approvata dalla Commissione europea la sesta rata del PNRR e che noi siamo, secondo tutte le stime, la prima Nazione in Europa per realizzazione e implementazione del Piano Nazionale di Ripresa e Resilienza, nonostante abbiamo il piano più corposo di tutti. 
Questo non ci ha impedito di rivedere il PNRR, di rinegoziarlo banalmente perché da quando il primo PNRR è stato scritto chiaramente con quello che vediamo, la crisi internazionale, alcune priorità erano cambiate e abbiamo cercato di adeguare quelle risorse alle priorità che avevamo di fronte. 
Abbiamo liberato 21 miliardi di risorse, li abbiamo investiti con prevalenza sul mondo produttivo, sulle imprese, sull'infrastrutturazione energetica, che è un'altra grande questione del nostro tempo, l'abbiamo investiti sulla sanità, l'abbiamo investiti sul diritto allo studio, l'abbiamo investiti sulle famiglie, l'abbiamo investiti sull' efficientamento energetico delle piccole e medie imprese, cioè su priorità che in questo tempo secondo noi erano tali. 
Dopodiché, mentre facevamo questo lavoro, abbiamo riformato anche i Fondi di coesione europei, che sono un altro pezzo fondamentale, sono la delega principale che Raffaele Fitto avrà da commissario europeo, altre risorse estremamente importanti che servono sempre a combattere i rivali e che vanno prevalentemente nelle regioni del Sud.
La riforma dei Fondi di coesione europei ci ha consentito di investire complessivamente 74 miliardi di euro, dei quali 42 sono Fondi EU, prevalentemente al Sud, per fare cosa? Li abbiamo concentrati sulle infrastrutture. Perché se è vero che c’è un divario, è vero anche che quel divario per gran parte è dato dalla carenza infrastrutturale.
Allora, una delle cose che abbiamo scelto di fare è [parte inaudibile] la diversità di investimenti. Noi sappiamo che la spesa per investimenti in Italia è sempre stata collegata alla popolazione e quindi al Mezzogiorno d'Italia tendenzialmente sempre andato intorno al 34% della spesa infrastrutturale perché nel sud Italia vive il 34% dei cittadini.
Io mi sono permessa di contestare questo assunto, nel senso che una delle ragioni per le quali al sud risiede ormai il 34% - e scende - dei cittadini è che c'è un problema di spopolamento. 
Quello spopolamento è legato all'assenza di opportunità, quell' assenza di opportunità è legata all'assenza di infrastrutture. 
Se noi continuiamo a legare la spesa infrastrutturale alla popolazione che abita rischiamo di avvilupparci sempre di più e quindi abbiamo deciso di alzare la spesa infrastrutturale obbligatoria per le regioni di Mezzogiorno per combattere questo divario, e poi il lavoro.
Abbiamo investito 3 miliardi di euro per incentivare le assunzioni particolarmente al Sud con una decontribuzione del 100% per i primi due anni per chi assume prevalentemente giovani, donne e over 35, diciamo che non abbiano lavoro da tot tempo, a patto che vengano assunti a tempo indeterminato. 
Cioè noi vogliamo creare lavoro, ma vogliamo anche creare lavoro stabile.
Questo è stato fatto prevalentemente con i Fondi europei, ci sono anche incentivi molto importanti all'autoimpiego, cioè all'avvio di nuove attività, quindi non solo per il lavoro dipendente, fino a 200 mila euro di contributo per chi avvia una nuova attività particolarmente nelle regioni del Sud e a corollario di tutto questo lavoro abbiamo lavorato sulla zona unica speciale del Mezzogiorno.
E questa è stata un'altra scelta, secondo me, molto importante e strategica, difficile negoziazione con la Commissione europea.
Noi prima avevamo alcune zone economiche speciali circoscritte alle aree retroportuali, non avevano funzionato, in molti casi come ritenevamo che dovessero funzionare, abbiamo istituito un'unica zona economica speciale che riguarda tutto il Mezzogiorno.
Significa avere un'autorizzazione unica quando investi, significa avere crediti d'imposta per quello che investi, significa creare sistema produttivo, incentivare il sistema produttivo.
Sulla zona economica speciale abbiamo investito credito d'imposta oltre 2 miliardi di euro e io credo che questa possa essere un'altra importante attività.
Voglio aggiungere un ultimo tassello a questo ragionamento perché cerchiamo di raccontare un po' una strategia, no? Altrimenti rimangono, possono sembrare, diciamo interventi spot. Non lo sono. 
Il mare, non lo devo dire ai sardi, questa Nazione, che ha nel mare una delle sue più grandi infrastrutture, perché noi siamo una piattaforma in mezzo al Mediterraneo.
Il Mediterraneo è il mare di mezzo dei due grandi bacini di interconnessione commerciale del mondo, che sono l'Indo Pacifico e l'Oceano Atlantico, il Mediterraneo è il centrale e noi siamo centrali nel Mediterraneo.
Non possiamo non utilizzare questa posizione geostrategica come deve essere utilizzata. L'Italia per molti anni si è comportata come se fosse, diciamo, la Svizzera, come se il mare non ci fosse o come se comunque non fosse importante come invece lo è da noi, e noi abbiamo scelto su questo di fare una strategia.
C'è oggi un Ministero del Mare, c'è oggi un Piano per il mare che è stato ragionato e lavorato con tutti i sistemi produttivi che ruotano attorno a questa grande infrastruttura che abbiamo in Italia e c'è anche su questo una strategia che portiamo avanti. 
Questo è il quadro che ci porta o anche all'Accordo di coesione che firmiamo oggi, è un lavoro che complessivamente comincia a dare i suoi frutti, perché noi abbiamo ancora tantissimi problemi da risolvere, abbiamo tantissimi problemi da risolvere nelle regioni del Sud, però ce lo vogliamo dire che nel 2023 il Sud è stato la locomotiva d'Italia? Che nel 2023 il PIL del Mezzogiorno è cresciuto dell'1,3% più di quanto non fosse la crescita della media italiana, che qui l'occupazione è cresciuta anche di più di quanto non crescesse a livello nazionale, che è stato il Sud a dare l'impulso fondamentale all'export, che ci ha portato per la prima volta a essere la quarta Nazione esportatrice al mondo. 
Si può fare, si può fare con un po' di incentivi, infrastrutture, investimenti, orgoglio. E non devo anche qui spiegare ai sardi cosa sia l'orgoglio. 
Quindi arriviamo anche alla firma di questo Accordo di coesione con la Sardegna.
Con questo Accordo, la Presidente ha detto molto, io ci torno velocemente, noi assegniamo alla Regione autonoma della Sardegna, poco meno di 2,5 miliardi di euro del Fondo Sviluppo e Coesione, comprensivi chiaramente dei 158 milioni che erano stati dati come anticipazione nel 2021. Se a queste risorse aggiungiamo i cofinanziamenti previsti dalla Regione, dai Comuni e dagli altri Fondi previsti per i progetti con questo Accordo, mobilitiamo complessivamente investimenti per circa 3,5 miliardi di euro.
Con queste risorse finanziamo molti progetti, che sono tutti progetti strategici per il territorio, ma sono, come ricordava la Presidente Todde, progetti concentrati su alcune direttrici. Io ne individuo prevalentemente cinque.
Il tema della messa in sicurezza del territorio e sicuramente la parte più significativa, parliamo di 735 milioni di euro complessivamente sui temi ambientali, dissesto idrogeologico, siccità, in particolare appunto come veniva spiegato per rinnovare gli acquedotti e le infrastrutture per l'approvvigionamento e la distribuzione dell'acqua, tema molto importante anche per un pezzo fondamentale dell'economia sarda che è chiaramente l'agricoltura. 
Poi la seconda direttrice si concentra sui trasporti e la mobilità. Qui investiamo circa 450 milioni di euro.
Con queste risorse finanziamo progetti importanti come il tratto Sant'Orsola - Li Punti della metro tramvia di Sassari, il miglioramento della mobilità provinciale. 
C'è il tema dell'edilizia residenziale, anche io lo considero estremamente importante e qui complessivamente 230 milioni di euro. 
C'è la questione della salute e quindi tanto l'ospedale di Sassari quanto quello di Cagliari verranno rafforzati, implementati, complessivamente 136 milioni di euro di investimento sulla priorità della sanità. 
Scuola e università, che sono un'altra direttrice fondamentale, circa 187 milioni per l'edilizia scolastica, circa 104 milioni per la ricerca e l'infrastrutturazione dell'Università di Cagliari. 
Quindi, ambiente, viabilità, casa, scuola, università, salute, che sono priorità trasversalmente riconosciute da tutti noi, che hanno come unico obiettivo quello di tentare di migliorare la qualità della vita dei cittadini. 
Come dicevo, queste risorse molto importanti si sommano e sono complementari a quelle che in Sardegna vengono investite con il PNRR, parliamo di circa 4,2 miliardi di euro che finanziano oltre 10.000 progetti su tutto il territorio della Regione.
Si sommano alle risorse che abbiamo già sbloccato sulla Zona Economica Unica del Mezzogiorno per l'Isola. In Sardegna, da gennaio a oggi, sono state rilasciate 19 autorizzazioni pari a investimenti per quasi 100 milioni di euro, che significa soprattutto parlare di lavoro.
E quindi cerchiamo di offrire strumenti insieme, lavorando insieme, anche io sono contenta della collaborazione che non riguarda solamente il Governo e la Regione, riguarda anche la Regione e i sindaci, cioè è una filiera che penso stiano dando dei risultati, possano dare ancora maggiori risultati investendo anche qui, ripeto, su una mentalità secondo la quale bisogna soprattutto puntare sul merito e sull'orgoglio.
Cioè non una mentalità che vuole, come posso dire, immaginare che non ci sia la possibilità di migliorare la condizione alla quale ci siamo abituati, ma che quella possibilità ci sia e che alla fine la sfida più grande che noi dobbiamo vincere per le regioni del Mezzogiorno è metterle nella condizione di dimostrare il loro valore, potendo finalmente competere ad armi pari.
E questo si fa solamente con gli investimenti, con investimenti duraturi, con investimenti seri, con investimenti che possono combattere le troppe disparità che abbiamo vissuto in questa Nazione. È un pezzo del lavoro che abbiamo fatto oggi insieme.
Quindi grazie a tutti per la vostra collaborazione e buon lavoro. 

 
",2024-11-28,https://www.governo.it/it/articolo/lintervento-del-presidente-meloni-alla-firma-del-protocollo-dintesa-tra-il-governo-e-la
"XXXII edizione del Convegno di Pontignano, videomessaggio del Presidente Meloni","** a seguire il testo in italiano
Good morning everyone,
Many thanks to the British Embassy in Rome and the British Council for organising, also this year, the traditional Pontignano Conference, one of the symbols of the historic friendship between Italy and the United Kingdom.
Our Nations are pillars of the transatlantic community and play a leading role in the international scenario. I am thinking, for instance, of the unwavering support we have ensured to Ukraine from day one of the Russian war of aggression and the joint effort we are making to put an end to the conflict and offer the Ukrainian people a peaceful future. We are also at the forefront of international efforts for de-escalation in the Middle East, in the shared belief that a lasting solution to the crisis lies in the Two-State solution for two peoples. The announcement of a ceasefire in Lebanon is a very positive development, which we warmly welcome. Italy is determined to make its own contribution to the stabilisation of the Israeli-Lebanese border, both through our soldiers in UNIFIL and in the framework of international support to the Lebanese armed forces with the ltalian-led Military Technical Committee for Lebanon initiative.
On 16 September this year, I was very pleased to receive Prime Minister Starmer in Rome and sign a joint declaration aiming to strengthen our strategic relationship. We want to further enhance our cooperation on foreign policy and defence, further strengthen our economic relations, and find new points of contact on security and the fight against crime, starting with the fight against illegal migration. Italy and the United Kingdom share the same approach. We need to systematise the efforts we are making both nationally and together with our partners to fight human traffickers and tackle the root causes of migration, including with a renewed focus on Africa and a new model of peer-to-peer cooperation. We also agree that we should not be afraid to explore innovative solutions, such as the one Italy has launched with Albania to process asylum applications in extra-EU territory.
Our industrial and trade relations already share a very positive dynamic; there is certainly room to do even better, and we must work to support – as much as possible – exports, investments and collaboration in crucial fields, ranging from energy to Artificial Intelligence to defence. A key element of this cooperation is the Global Combat Air Programme, an initiative of strategic importance in both political and industrial terms. We also intend to enhance our cooperation on other fronts, starting with the cultural and scientific ones. We are indeed working to develop new opportunities for education and exchange between Italian and British students.
The Pontignano Conference is 32 years old and takes place at a particularly favourable time for our bilateral relations. If Italy and the United Kingdom continue to strengthen their partnership, I am confident that the results of this common endeavour will be decisive in addressing the great challenges of our time.
Good work and a successful conference!
**
Buongiorno a tutti,
saluto e ringrazio l’Ambasciata britannica a Roma e il British Council per aver organizzato anche quest’anno il tradizionale Convegno di Pontignano, uno dei simboli della storica amicizia che unisce Italia e Regno Unito.
Le nostre Nazioni sono pilastri della comunità transatlantica e svolgono un ruolo di primo piano sullo scenario internazionale. Penso, ad esempio, al sostegno convinto che abbiamo assicurato all’Ucraina fin dal primo giorno della guerra d’aggressione russa e lo sforzo congiunto che stiamo portando avanti per mettere fine al conflitto e dare al popolo ucraino un futuro di pace. Siamo in prima linea anche nell’impegno internazionale a favore di una de-escalation in Medio Oriente, nella convinzione comune che una soluzione duratura della crisi dalla soluzione dei due popoli e dei due Stati. L'annuncio di un cessate il fuoco in Libano è uno sviluppo molto positivo che accogliamo con grande favore. L'Italia è determinata a fornire il suo contributo alla stabilizzazione del confine israelo-libanese, sia attraverso i nostri soldati in UNIFIL sia nel quadro del sostegno internazionale alle forze armate libanesi con il comando dell’iniziativa Military Technical Committee for Lebanon.
Il 16 settembre scorso sono stata molto contenta di ricevere a Roma il Primo Ministro Starmer e di sottoscrivere una dichiarazione congiunta che punta a rafforzare la nostra relazione strategica. Vogliamo rendere ancora più profonda la nostra cooperazione in materia di politica estera e di difesa, rafforzare ulteriormente le nostre relazioni economiche, trovare nuovi punti di contatto in materia di sicurezza e di lotta al crimine, a partire dal contrasto all’immigrazione illegale. Italia e Regno Unito condividono lo stesso approccio. Bisogna mettere a sistema gli sforzi che stiamo facendo a livello nazionale e insieme ai nostri partner per combattere i trafficanti di esseri umani e affrontare le cause profonde della migrazione, anche con una rinnovata attenzione verso l’Africa e con un nuovo modello di cooperazione su base paritaria. Siamo d’accordo anche sul fatto che non bisogna aver paura di esplorare soluzioni innovative, come quella che l’Italia ha avviato con l’Albania per processare in territorio extra-UE le richieste di asilo.
I nostri rapporti industriali e commerciali sono già inseriti in una dinamica molto positiva, ma c’è sicuramente spazio per fare ancora di più e dobbiamo lavorare per aiutare quanto più possibile l’export, gli investimenti e la collaborazione in ambiti cruciali, dall’energia all’Intelligenza Artificiale alla difesa. Tassello di questa cooperazione è il Global Combat Air Programme, iniziativa di rilevanza strategica tanto quanto sul profilo politico quanto sotto quello industriale. Intendiamo, poi, approfondire la nostra collaborazione anche sotto altri fronti, a partire da quello culturale e scientifico. Stiamo, infatti, lavorando per mettere a punto nuove opportunità di scambio e formazione tra gli studenti italiani e gli studenti britannici.
Il Convegno di Pontignano compie quest’anno 32 anni, e arriva in un momento particolarmente favorevole per i rapporti tra le nostre Nazioni. Perché io sono convinta che, se Italia e Regno Unito continuano a rafforzare la loro relazione, allora il contributo che può nascere da questo percorso comune può essere decisivo per affrontare le grandi sfide del nostro tempo.
Buon lavoro e buon convegno!
",2024-11-28,https://www.governo.it/it/articolo/xxxii-edizione-del-convegno-di-pontignano-videomessaggio-del-presidente-meloni/27155
"Rome MED Dialogues 2024, l'intervento del Presidente ","Buongiorno a tutti.
Grazie e desidero in primo luogo dare il mio personale benvenuto a Roma e ringraziare personalmente i Ministri, le autorità e i numerosi ospiti internazionali che hanno accettato l'invito della Farnesina, l'invito dell'ISPI e che hanno preso parte ai lavori di questa decima edizione dei Rome Dialogues. 
Voglio ringraziare il Ministro Tajani, il Presidente Bruni per l'ospitalità, per l'organizzazione, per la determinazione con la quale si continua a organizzare questo evento che è tornato quest'anno a svolgersi dopo la pausa dello scorso anno e che nel tempo è diventato un fondamentale forum di riferimento per il confronto sulle sfide che ruotano attorno al Mediterraneo. Ed è - come diceva il Ministro - un confronto che l'Italia considera assolutamente prioritario, strategico, banalmente perché il Mediterraneo è la nostra casa, nell'accezione più nobile che possiamo dare alla parola casa. 
Occuparsi del Mediterraneo per noi significa valorizzare la naturale proiezione geopolitica, geostrategica, geoeconomica dell'Italia. È un qualcosa che non nasce semplicemente da un input politico, da una scelta occasionale che può fare questo o quel governo. È qualcosa di molto di più. È qualcosa che trae origine dalla nostra stessa posizione geografica e quella posizione geografica chiaramente nel tempo ha contribuito a definire la nostra cultura, lo sviluppo della nostra civiltà, la nostra proiezione verso l'esterno. 
E, come ho ricordato molte altre volte, l'Italia è una Nazione molto particolare, è una Nazione continentale e marittima allo stesso tempo, ha la sua testa che è un pezzo di Mitteleuropea e ha i suoi piedi immersi nel Mediterraneo. E questo ci rende naturalmente un ponte tra il nord e il sud dell'Europa, tra l'Europa continentale e l'Europa mediterranea, tra l'Europa nel suo complesso e il Mediterraneo, l'Africa e il Medio Oriente. Ma non solo. 
Il Mediterraneo è stato per millenni il cuore degli scambi politici, culturali e commerciali del mondo. Poi per secoli si è trasformato in una sorta di “vicolo cieco”, come se fosse un’appendice estrema dell'Oceano Atlantico. Poi ancora il progresso e l'ingegno umano, come spesso accade, hanno reso possibile l'impossibile, cioè una modifica della geografia con l'apertura del Canale di Suez. Così il Mediterraneo ha progressivamente riacquisito la sua centralità, segnatamente come mare di mezzo che collega i due grandi spazi marittimi del globo, che sono l'Oceano Atlantico da una parte e l'Indo-Pacifico dall'altro, attraverso il mare arabico e il Golfo Persico. 
È una centralità che nel tempo ha portato a coniare questa definizione di Mediterraneo allargato, cioè un concetto che, come qui sanno in molti, nasce negli anni Ottanta, che è entrato via via nel nostro linguaggio, che identifica di fatto uno spazio geografico racchiuso tra lo stretto di Gibilterra e il Golfo di Aden, includendo al suo interno anche il Medio Oriente e l'Africa centrale. 
In questi anni si è lavorato molto per dare profondità politica a questa nozione, però io voglio dire stamattina che ho personalmente maturato la convinzione che perimetrare il Mediterraneo con confini fissi sia alla fine dei conti una sorta di diminutio e che oggi sia molto più aderente alla realtà delle cose l'insegnamento che un grande storico che era Fernand Braudel aveva già espresso alla fine degli anni 40, quando diceva che “il Mediterraneo è quale lo fanno gli uomini”. Ecco io ho fatto questa lunga premessa per spiegare che credo che, in questo decimo anniversario dei Rome Dialogues, noi possiamo cercare di cogliere una grande opportunità, che non è solamente quella di approfondire insieme alcune sfide prioritarie di questo tempo storico particolarmente complesso che affrontiamo, ma è ancora prima, forse, quella di fare un importante passo in avanti nella riflessione geopolitica e geostrategica sul ruolo del Mediterraneo e provare a dare corpo e sostanza insieme a una definizione nuova e molto più ambiziosa, che non è più quella di Mediterraneo allargato, ma è quella di ""Mediterraneo Globale"".
Significa, cioè, pensare il Mediterraneo non come a un contesto circoscritto, definito da limiti fisici, definito da limiti politici, e neanche come a un mare regionale alla fine dei conti estraneo alle grandi sfide, ma significa pensare al Mediterraneo come a uno spazio che vuole allargarsi al mondo e diventare protagonista delle principali interconnessioni globali, perché è alla portata della nostra sfida. 
Noi non dobbiamo dimenticare che il Mediterraneo è la via di comunicazione più breve tra Occidente e Oriente e non è un caso che, nonostante occupi solo l'1% delle acque del globo, venga attraversato dal 20% circa del traffico marittimo mondiale. Prima che gli UTI iniziassero i loro attacchi contro le navi mercantili nel Mar Rosso, il canale di Suez aveva superato ogni record di traffico, superando le 26.000 navi transitate nel 2023, perché è lo snodo di connessione del Mediterraneo con un altro spazio marittimo fondamentale dello scenario economico internazionale, sempre più importante, che è l'Indo-Pacifico. Basti pensare al fatto che il 40% del commercio estero dell'Unione europea passa attraverso il Mar Cinese Meridionale e molto di più transita attraverso l'Oceano Indiano.
Sono tutti elementi che chiaramente offrono all'Italia un vantaggio straordinario, perché se è vero che il Mediterraneo è tornato al centro del mondo e se è vero che noi siamo al centro del Mediterraneo, la conclusione balza agli occhi, presumo per tutti. E chiaramente la nostra Nazione comprende bene la responsabilità e il ruolo che questo comporta, comprende bene quanto abbia oggi l'occasione di essere centrale nelle dinamiche globali e, particolarmente con questo Governo - credo che lo abbiamo dimostrato -, intende fare la sua parte fino in fondo da questo punto di vista. 
Mi riferisco in particolare alle enormi opportunità che arrivano dallo sviluppo delle interconnessioni economiche, che sono sempre più determinanti in un contesto economico globalizzato e ad alta spinta innovativa. Penso, ad esempio, allo sviluppo di IMEC, il progetto di corridoio infrastrutturale ed economico che punta a collegare Europa, Medio Oriente e India, un'iniziativa sulla quale l'Italia ha giocato un ruolo fondamentale per il lancio in ambito G20 e nella quale l'Italia intende giocare un ruolo da protagonista, perché chiaramente connettere le città portuali dell'India, del Medio Oriente, dell'Europa, inserendo tra gli snodi cardine di questa mappa anche l'Italia almeno con Trieste, cioè il porto più settentrionale del Mediterraneo, storico ingresso marittimo all'Europa centrale orientale, ci consentirebbe chiaramente di liberare un potenziale enorme per la nostra economia, per il nostro commercio, per le nostre imprese. Così come strategica è la connessione digitale. In un tempo nel quale chiaramente i dati sono e saranno sempre di più il motore delle nostre società, qui voglio ricordare il Blue-Raman, il sistema di cavi di comunicazione in fibra ottica che collegherà l'India alle economie europee, passando ancora una volta per il Mediterraneo.
Concepire il Mediterraneo come uno spazio globale diventa una straordinaria occasione per tutti, anche dal punto di vista energetico, dove chiaramente abbiamo già candidato la nostra Nazione a diventare lo snodo principale per i flussi energetici tra Mediterraneo, Africa e Europa. È un'ambizione alla quale il Governo sta dando voce, come si sa, anche attraverso il Piano Mattei per l'Africa, che ha tra i suoi pilastri proprio l'energia, in particolare le connessioni energetiche. Qui vale la pena di ricordare due progetti strategici fondamentali: l'interconnessione elettrica ELMED tra Italia e Tunisia, quindi tra Africa ed Europa, e il South H2 Corridor per il trasporto dell'idrogeno dal Nord Africa verso l'Europa, cioè due infrastrutture che faranno dell'Italia la porta europea per il gas e per l'idrogeno mediterranei. 
Dopodiché, parlare di Mediterraneo globale vuol dire anche lavorare per costruire uno spazio geopolitico che deve essere sempre più sicuro e stabile, in un'ottica di cooperazione paritaria, non predatoria, non caritatevole. E' questo il messaggio che il nostro Governo ha voluto imprimere, particolarmente nel rapporto con le Nazioni africane, dove la nostra sfida è soprattutto quella di consentire alle Nazioni africane di utilizzare al meglio le numerose risorse delle quali dispongono, vivere di ciò che hanno, con governi stabili, con società prospere, e garantire così anche – ne faceva un cenno sempre il Ministro Tajani – un diritto che finora non è stato garantito, che è il diritto a non dover emigrare, a poter trovare nella propria comunità, nella propria casa, senza recidere i propri legami, la possibilità di un futuro migliore, fatto di dignità, fatto di crescita, fatto di lavoro, fatto di opportunità. Perché la vera solidarietà e il vero rispetto sono questo ed è quello a cui il Governo italiano lavora fin dal suo insediamento.
Questa è, come dicevo, la filosofia di fondo del Piano Mattei per l'Africa, un piano condiviso con i Paesi nei quali opera, un piano concreto che è già partito in nove Nazioni del continente africano, ma ovviamente il nostro obiettivo è quello di coinvolgerne molte di più. 
È un piano strategico di interesse internazionale, non è solo un piano strategico di interesse nazionale. Quello che noi stiamo cercando di fare è europeizzarlo, internazionalizzarlo sempre di più e quindi creare sempre maggiori sinergie tra strumenti diversi che operano con lo stesso obiettivo e quindi Piano Mattei per quello che riguarda l'Italia, il Global Gateway dell'Unione Europea, il progetto infrastrutturale del G7, il famoso PGII. Stiamo, cioé, cercando di accompagnare anche tanti altri nel comprendere l'attenzione a questo approccio e a un continente che diventerà sempre più strategico per il futuro a livello internazionale. 
Credo che si debba anche al nostro impulso fondamentale l'apprezzabile decisione della Presidente della Commissione europea, Ursula von der Leyen, di introdurre nella nuova Commissione un portafoglio dedicato al Mediterraneo, di lavorare alla scrittura di un Piano per il Mediterraneo. L'Italia guarda a questa iniziativa con grandissima attenzione, è pronta ovviamente a fornire tutta la collaborazione che è necessaria. Ma questa scelta dimostra un cambio di postura, un cambio - se vogliamo - di attenzione verso il fianco sud che l'Europa ha assunto negli ultimi anni e, io credo, soprattutto grazie all'impulso italiano. 
Quel cambiamento di postura è visibile particolarmente e anche nel Governo dei Flussi Migratori che citavo il sostegno dell'Europa al memorandum con la Tunisia, il sostegno dell'Europa al memorandum con l'Egitto, l'impegno sempre più marcato da una parte per creare sviluppo nei Paesi africani e dall'altra per combattere le reti di trafficanti di esseri umani con un approccio che è obiettivamente molto diverso da quello che abbiamo visto nel passato, ci fa ben sperare per il futuro. Chiaramente è un percorso che ora va consolidato per contrastare con sempre maggiore incisività l'immigrazione illegale di massa, rendere parallelamente sempre più efficaci i canali di migrazione legali. È un lavoro che noi abbiamo portato avanti come Italia, non solo a livello europeo, lo abbiamo fatto a livello mediterraneo. 
Ricordo il processo di Roma, l'iniziativa che, sempre con il Ministero degli Esteri e al Ministero degli Esteri, abbiamo organizzato lo scorso anno, mettendo insieme i principali Paesi mediterranei per lavorare insieme sul tema della migrazione, di come contrastarne le cause, di come gestirle efficacemente, di come combattere le reti di trafficanti. Lo abbiamo fatto qui a Roma, dando vita a questa iniziativa che non a caso si chiama “Processo di Roma”. Adesso stiamo lavorando alla seconda edizione che dovrebbe svolgersi in Tunisia nel corso del 2025. 
Dopodiché, guardare al Mediterraneo significa anche far sentire il peso e il ruolo dell'Europa nella guerra al caos che rischia di propagarsi con la moltiplicazione delle crisi in atto. Conosciamo tutti la drammatica situazione che sta vivendo il Sudan, Paese dilaniato da una devastante guerra civile con una situazione umanitaria che è al collasso, catastrofica: circa 25 milioni di persone malnutrite, 8 milioni di sfollati interni, oltre 2 milioni e mezzo di persone fuggite nei territori confinanti di Sud Sudan, Chad ed Egitto, le gravissime violazioni dei diritti umani, le violenze su base etnica complicano un quadro che è già estremamente precario, che può generare conseguenze non solo nella Regione. Lo dico per ricordarlo a me stessa e lo dico per ricordarlo a ciascuno di noi, rispetto a una crisi della quale forse non si sta parlando a sufficienza, perché significa essere consapevoli del ruolo che è possibile giocare - sempre - nel contesto globale. 
E non dimentico ovviamente, non potrei, la principale crisi che scuote oggi il Mediterraneo, ovvero il conflitto in Medio Oriente, la drammatica situazione nella Striscia di Gaza, in Libano.
Non ricordo tutto il lavoro fatto dal Governo italiano, lo ha fatto molto efficacemente in pochi minuti il Ministro Tajani - dico efficacemente in pochi minuti perché è stato un lavoro enorme -, per il quale ringrazio non solo il Ministero degli Esteri ma tutto il sistema Italia, perché queste cose riescono efficacemente, soprattutto e quando esiste una filiera di persone che comprendono quanto queste dinamiche siano fondamentali complessivamente per il nostro sistema. 
L'annuncio, ieri notte, di un cessato il fuoco in Libano è uno sviluppo molto importante e molto positivo. Ovviamente dobbiamo considerarlo un punto di partenza e non un punto di arrivo. Occorre cogliere questa opportunità, lavorare ora con convinzione a una stabilizzazione di lungo termine del confine israelo-libanese che permetta a tutti gli sfollati, sia israeliani, sia libanesi, di tornare alle proprie case in sicurezza. Per far questo, come anche l'accordo del cessato il fuoco prevede, è fondamentale dare finalmente piena applicazione alla Risoluzione 1701 delle Nazioni Unite, rafforzando le capacità di UNIFIL, rafforzando soprattutto le capacità delle forze armate libanesi. 
E io sono orgogliosa del fatto che l'Italia, con il comando dell'iniziativa Military Technical Committee for Lebanon, abbia un ruolo centrale anche e soprattutto in questa sfida. 
Lavorare insieme ai partner del G7, insieme ai partner del Golfo, insieme ai partner europei per rafforzare le capacità delle forze armate libanesi in modo che possano assumere le responsabilità previste dal mandato ONU è condizione imprescindibile per realizzare gli obiettivi previsti dall'accordo sul cessate il fuoco e dalle Risoluzioni delle Nazioni Unite. 
E anche qui voglio ringraziare il Ministero degli Esteri, che in questi giorni è stato impegnato con i suoi omologhi del G7, che ha ribadito ancora una volta l'impegno italiano per arrivare a una de-escalation, a gettare le basi per una soluzione politica duratura dell'intera crisi medio orientale, basata chiaramente sulla prospettiva dei due Stati in cui Israele e Palestina possano finalmente coesistere fianco a fianco in pace e in sicurezza. 
L'aumento della tensione e l'escalation militare hanno, tra le altre cose, aggravato anche la crisi dei rifugiati in tutta la Regione, particolarmente in Siria, in Giordania, chiaramente in Libano. Lo voglio dire perché è un'altra materia sulla quale l'Italia si è molto spesa in questi mesi. È fondamentale affrontare questa emergenza perché è una crisi che si aggrava sempre di più. Personalmente e con l'intero Governo ci siamo impegnati per riportare anche questa questione all'attenzione dell'agenda del Consiglio europeo. 
Sono convinta che l'Europa debba lavorare per costruire le condizioni necessarie affinché i rifugiati possano tornare in patria, un ritorno che deve essere volontario, sicuro, dignitoso, sostenibile. È quello che vogliono e chiedono gli stessi rifugiati ed è un obiettivo che non può essere rimandato ad un lontano futuro. E questo è un altro degli impegni di larga scala su cui l'Italia sta lavorando in questi mesi. 
E quindi - e concludo - si conclude qui la decima edizione dei Rome Dialogues. È l'occasione per fare un bilancio di quanto abbiamo fatto finora ma soprattutto è l'occasione per chiederci cosa manchi ancora da fare.
E quindi noi, mentre chiudiamo un'edizione dei Med Dialogues, cominciamo a organizzare la prossima e ci interroghiamo sulle sfide dell'anno prossimo, perché sappiamo che ci sono ancora molte, molte pagine da aggiungere alla millenaria storia del Mediterraneo, che è una storia molto più ampia dei suoi confini geografici, come molto più ampie dei suoi confini geografici sono le sue opportunità. Del resto, come qualcuno scriveva, e in particolare lo scriveva quello che era il maestro di Albert Camus, “il Mediterraneo è uno spazio breve che suggerisce l'infinito”.
Vi ringrazio.
 
",2024-11-27,https://www.governo.it/it/articolo/rome-med-dialogues-2024-lntervento-del-presidente/27136
"41ª Assemblea annuale dell'Anci, intervento del Presidente Meloni","Buon pomeriggio a tutti!
Sono davvero mortificata di non essere riuscita a mantenere l’impegno di essere presente a Torino per la quarantunesima Assemblea nazionale dell’Anci.
Sono reduce da una settimana abbastanza impegnativa, prima con il Vertice G20 a Rio de Janeiro e poi con la mia prima visita bilaterale in America Latina, con la tappa in Argentina. Del resto il titolo di quest’Assemblea è “Facciamo l’Italia, ogni giorno”. E allora faccio una rifelssione anche su questo. Devo dirvi che sembra calzare a pennello con quello che in qualche modo ho vissuto in questi giorni, in particolare con l’emozionante incontro al Teatro Coliseo di Buenos Aires con la comunità italiana.
Allora, voglio provare a condividere con voi un po’ dell’orgoglio, dell’affetto e del calore che ho sentito incontrando i nostri connazionali che vivono in Argentina. E lo dico perché, quando diciamo che siamo chiamati a “fare l’Italia ogni giorno”, dobbiamo anche ricordarci che è un cammino che non stiamo facendo da soli. Al nostro fianco si muove anche quella “seconda Italia” che vive fuori dai nostri confini e che cammina sulle gambe di sei milioni e mezzo di italiani, ai quali si sommano le decine di milioni di persone che discendono dai nostri connazionali emigrati, che condividono la nostra stessa cultura, le nostre stesse tradizioni e la nostra stessa lingua.
Lo dico anche per riflettere, insieme a voi, su un aspetto che spesso qui in Italia tendiamo a trascurare. Troppe volte dimentichiamo il contributo che l’Italia ha dato alla storia dell’umanità, fuori dai suoi confini nazionali. Noi forse non ce ne rendiamo mai pienamente conto perché siamo, come dire, un po’ assuefatti alla bellezza e alla cultura nelle quali siamo immersi. Ma quando si va all’estero, il punto di vista cambia completamente e ci si accorge subito di quanto la nostra Nazione sia apprezzata, considerata un modello da seguire, e di quanta domanda d’Italia ci sia nel mondo. Spesso mi sono chiesta come possiamo rispondere a quella domanda. E una delle risposte che mi sono data è che dobbiamo partire da un presupposto: non possiamo far innamorare gli altri di noi se per primi non siamo capaci di amare a sufficienza noi stessi, e se non riscopriamo ciò che ci lega e ci rende una comunità di destino. Se non riscopriamo, cioè, la consapevolezza che siamo tutti parte di un progetto molto  più grande di noi, del nostro personale destino, e che ognuno di noi, nella responsabilità che ricopre nell’incarico che è chiamato a rivestire, può essere determinante.
Qualche giorno fa, alla COP29 di Baku, citavo un filosofo americano, William James, che dice: “Agisci come se quello che fai facesse la differenza. Perché la fa”. È una grande verità, dalla quale penso che tutti dobbiamo partire.
Con voi Sindaci so di sfondare una porta aperta da questo punto di vista, perché voi sì che, ogni giorno, fate la differenza. Siete, come ho detto altre volte, il volto più prossimo dello Stato, i primi difensori dei cittadini, vi prendete cura delle persone e delle comunità che vi sono state affidate e lo fate senza risparmiarvi. Perché non potreste risparmiarvi. Giorno e notte, festivi compresi, spesso con mezzi che, ce lo siamo detti molte volte, restano inadeguati. Se vogliamo, fare il Sindaco è un po’ una vocazione, e non tutti hanno questo dono.
Quindi, grazie! Grazie per quello che fate ogni giorno.
Permettetemi di salutare, di fare un grande in bocca al lupo, a chi avete chiamato a guidare l’Anci e che avrà sulle proprie spalle una doppia, pesante, responsabilità: essere amministratore della propria comunità e anche interprete delle istanze dei Comuni nei confronti delle altre Istituzioni, a partire ovviamente dal Governo nazionale. E quindi, le mie congratulazioni e i miei auguri di buon lavoro al neopresidente eletto Gaetano Manfredi, a tutti i Vicepresidenti, all’Ufficio di Presidenza e al Consiglio nazionale. E un saluto particolare lo voglio rivolgere ad uno dei Vicepresidenti, al Sindaco di Torino Lo Russo, che è il padrone di casa dell’assemblea di quest’anno.
Voglio dire che l’Anci troverà sempre nel Governo un interlocutore attento, nel merito dei problemi. Molti di voi hanno imparato a conoscerci in questi due anni, e hanno capito quanto a noi interessi soprattutto guardare al cuore delle questioni e cercare di trovare le soluzioni più efficaci. Non ci piace ragionare per preconcetti, tanto meno per schemi ideologici, e siamo sempre pronti a discutere e a confrontarci, mantenendo come stella polare l’interesse dei cittadini, che poi è l’interesse che in questa sala abbiamo tutti.
Lo sa bene il Presidente Manfredi, con il quale abbiamo lavorato a stretto contatto per la firma del protocollo d’intesa per la rigenerazione di Bagnoli-Coroglio. Intervento strategico per il Sud e per l’Italia, al quale abbiamo destinato un miliardo e 218 milioni di euro del Fondo sviluppo e coesione e con il quale puntiamo a portare a compimento una riqualificazione che è attesa da oltre trent’anni.
Con questo stesso approccio abbiamo lavorato in questi primi due anni di Governo. Penso, ad esempio, al lavoro che abbiamo fatto insieme per l’attuazione del Piano Nazionale di Ripresa e Resilienza. I Comuni, come si sa, sono soggetti attuatori di una molteplicità di interventi che valgono complessivamente 40 miliardi di euro e hanno contribuito in modo significativo ai risultati che abbiamo raggiunto finora. Questo non vuol dire che non ci siano state criticità e che sia andato tutto liscio, sarebbe stato impossibile, però dobbiamo essere fieri del fatto che il metodo che abbiamo inaugurato ha fatto la differenza e ci ha consentito oggi di essere primi in Europa per obiettivi raggiunti e per avanzamento finanziario del Piano Nazionale di Ripresa e Resilienza. Non è un risultato del Governo ma di tutto il Sistema Italia, e chiaramente prima di tutto è un risultato dei Comuni che voglio ringraziare per il contributo che hanno dato, e che so che continueranno a dare.
L’anno scorso, proprio nei giorni in cui si è svolta l’Assemblea dell’Anci, eravamo nel pieno del confronto tecnico e istituzionale sulla revisione del PNRR. E molti Sindaci erano giustamente preoccupati che alcuni interventi previsti potessero venire meno, o che potessero addirittura essere de-finanziati o stralciati. Non è andata così: abbiamo anche qui mantenuto i nostri impegni e tutti i progetti oggetto di revisione del PNRR sono stati salvaguardati, utilizzando altre fonti di finanziamento o fondi nazionali.
Questa stessa platea ha chiesto poi al Governo un sistema più veloce e semplice per il trasferimento delle risorse, per evitare problemi ai bilanci comunali, per evitare difficoltà di cassa. Anche su questo punto siamo intervenuti, e oggi i trasferimenti di cassa liberi da oneri gravosi di rendicontazione possono addirittura arrivare fino al 90% dei singoli investimenti.
I Comuni, insieme alle Regioni, alle Province e alle Città metropolitane, avranno un ruolo cruciale nella fase due del PNRR, che è quella della messa a terra degli investimenti. È una fase fondamentale, forse la più importante di tutte, e nella quale non possiamo permetterci ne errori ne ritardi. Anche per questo abbiamo voluto istituire in ogni Prefettura una cabina di regia che mettesse attorno allo stesso tavolo tutti i soggetti coinvolti a livello territoriale per risolvere subito i problemi che dovessero crearsi nell’attuazione concreta degli investimenti, nel loro avanzamento, nella rendicontazione o nel collaudo finale delle opere. Perché è un passaggio decisivo, al quale dobbiamo tutti prestare la massima attenzione.
Siamo consapevoli delle difficoltà che le Amministrazioni locali incontrano soprattutto in termini di capacità di spesa. Sono ostacoli che dipendono, in gran parte, dalla mancanza di risorse umane e dalla carenza di competenze tecniche e gestionali, da cui possono derivare anche inefficienze in termini di attuazione degli interventi finanziati.
È un problema che non nasce oggi e che questo Governo ha iniziato ad affrontare con il Decreto Sud, con il quale abbiamo introdotto una norma specifica per rafforzare la capacità amministrativa degli Enti locali, che permetterà di assumere a tempo indeterminato e con fondi europei 2200 funzionari, la stragrande maggioranza dei quali nelle regioni del Mezzogiorno. Io la considero un’iniziativa molto importante, sostenuta anche dalla Commissione europea, che ci consentirà di aiutare oltre mille Amministrazioni del Sud, in particolare Comuni e Unioni di Comuni. Credo sia un’occasione anche per rafforzare gli organici degli Enti territoriali ma un’iniziativa che ci consente di dare ai più giovani l’opportunità di avviare un percorso in uno degli ambiti professionali più qualificanti, come la gestione degli interventi finanziati dalla Unione europea per lo sviluppo della Nazione.
Inoltre, abbiamo garantito un sostegno economico ai piccoli Comuni per sostenere la spesa dei Segretari comunali, abbiamo previsto la possibilità di assumere, in modo stabile, il personale che già lavora a tempo determinato per la realizzazione del PNRR, purché in possesso dei requisiti richiesti. E tutte queste sono misure che rientrano nel più ampio programma che il Governo sta portando avanti per rendere la Pubblica Amministrazione più efficiente, più veloce e più capace di rispondere alle esigenze delle famiglie e delle imprese. Abbiamo stanziato circa otto miliardi di euro per il rinnovo dei contratti e prevediamo, da qui al 2025, oltre 350 mila nuove assunzioni. Certo, ci sono ancora tanti problemi da risolvere, ne sono consapevole, però penso che la direzione intrapresa sia quella giusta.
Sono molto d’accordo con il Presidente Manfredi quando dice che i Comuni ricoprono un ruolo fondamentale per ridurre i tanti divari che esistono e che ancora permangono nella nostra Nazione. Non c’è solo il divario tra Nord e Sud, ma anche quello tra costa tirrenica e costa adriatica, il gap tra aree metropolitane e aree interne, la distanza tra grandi città e piccoli Comuni.
È il motivo per il quale questo Governo ha stabilito l’obbligo di destinare alle regioni del Mezzogiorno almeno il 40% dei fondi pluriennali per gli investimenti, rafforzando in questa maniera l’azione svolta anche con il Fondo perequativo infrastrutturale.
È la ragione che ci spinge a credere fortemente nella rinascita economica e sociale dell’Appennino centrale, a lavorare senza sosta per accelerare la ricostruzione dei territori colpiti dal drammatico terremoto del 24 agosto 2016 e dalla sequenza distruttiva che si è protratta fino ai primi giorni del 2017 e che ha coinvolto Umbria, Lazio, Marche e Abruzzo. Perché restituire sicurezza e vitalità al Centro Italia è anche il presupposto per contrastare lo spopolamento, scongiurare il rischio che le aree interne e montane siano progressivamente abbandonate. È qualcosa che non possiamo permetterci, perché ogni borgo d’Italia - anche il più difficile da raggiungere - è un pezzo dello spirito nazionale, custodisce la nostra identità più profonda.
Si tratta di un obiettivo che intendiamo raggiungere anche dando nuovo impulso alla strategia dedicata alle aree interne, mettendola in sinergia e in raccordo con gli interventi e le risorse previste dal PNRR e dalle politiche di Coesione. Il Governo ha istituito un’apposita cabina di regia, stiamo definendo, anche grazie alla preziosa collaborazione dell’Anci, il Piano strategico nazionale.
In questa visione rientra anche la riforma delle politiche di coesione, che abbiamo fortemente voluto per spendere meglio e più velocemente risorse che sono estremamente preziose. Abbiamo introdotto gli Accordi di Coesione, e con i 19 che abbiamo sottoscritto finora con le Regioni e le Province autonome, abbiamo messo a disposizione dei territori oltre 35 miliardi di euro. Sono risorse che finanziano priorità progettuali strategiche, proposte dalla singola Regione e condivise dal Governo nella sua collegialità.
Ma sono accordi che si basano su un lavoro di squadra, sulla collaborazione istituzionale tra più livelli, sulla capacità di dialogare e di confrontarsi nel merito dei problemi. Perché io voglio che sia questa una delle cifre di questo Governo. Approfondire le questioni, anche quelle più spinose, quelle  che forse sembrava troppo difficile, o non conveniente, affrontare. Valutare tutte le opzioni possibili, scegliere quella che si ritiene la più efficace, assumersene la responsabilità.  
Abbiamo commesso errori? Non c’è dubbio, però io penso che una politica senza coraggio, senza determinazione e senza la capacità di osare non sia vera politica. È sopravvivenza, amministrazione del potere, gestione dell’ordinario. Ma è altro.
Con lo stesso coraggio abbiamo affrontato la questione della responsabilità degli amministratori locali, per non lasciare i nostri Sindaci in balia della cosiddetta “paura della firma”. Abbiamo fatto nostra una storica battaglia dell’Anci e approvato un pacchetto di norme che garantisce regole certe a chi vuole fare semplicemente il proprio lavoro. C’è chi ha sostenuto la necessità di un intervento del genere per tanto tempo e poi ha cambiato idea, però io penso che fosse una cosa giusta, la rivendico, perché serve ad assicurare serenità a chiunque intenda operare nella legalità, senza rischiare lunghi e disonorevoli processi per le persone per bene.
I Sindaci sono il livello di governo a cui è fondamentale dare maggiore libertà di azione, autonomia, responsabilità, perché rappresentano la società vera, quella che nelle città nasce, cresce, sperimenta, si evolve. Non c’è fenomeno sociale, individuale, collettivo, che non abbia trovato nelle città il suo spazio e la sua naturale scena.
I Comuni, come ha giustamente ricordato ieri il Presidente Mattarella, sono il simbolo della libertà e dell’unità della nostra Nazione. Sono ovviamente d’accordo con il Capo dello Stato e mi permetto di aggiungere un elemento alla sua riflessione: i Comuni sono anche il motore della coesione, la cinghia di trasmissione che tiene viva la connessione tra le Istituzioni, le comunità locali e i cittadini. Senza i Comuni, in buona sostanza, l’Italia non esisterebbe.
Scriveva Tocqueville: “Dopo la libertà di agire da solo, l’idea più naturale per l’uomo è di collegare i suoi sforzi con quelli dei suoi simili e agire in comune”. È quella stessa idea che, ogni giorno, muove i nostri Comuni e i nostri Sindaci e che rende chiaramente l’Italia ciò che è.
E, dunque, viva i Comuni, viva l’Italia!
Grazie davvero e buona assemblea a tutti.
",2024-11-22,https://www.governo.it/it/articolo/41-assemblea-annuale-dellanci-intervento-del-presidente-meloni/27104
"Visita ufficiale nella Repubblica Argentina, le dichiarazioni del Presidente Meloni","Buongiorno a tutti, grazie.
Voglio soprattutto ringraziare il Presidente Milei per questa accoglienza estremamente calorosa che ci ha riservato qui a Buenos Aires e che davvero ci ha fatto sentire a casa. Sono molto contenta di essere qui, è la mia prima volta in Argentina, ma è anche la mia prima visita bilaterale in America Latina dall'insediamento del mio Governo. 
Non è una scelta casuale, io ho scelto di venire a Buenos Aires perché, come ricordava correttamente anche il Presidente Milei, il popolo italiano e il popolo argentino sono popoli fratelli.
 La nostra storica amicizia è alimentata ogni giorno dalla presenza della più grande comunità italiana all'estero. Parliamo di oltre un milione di italiani e di circa 20 milioni di italo-discendenti che vivono oggi in Argentina. Il legame che unisce le nostre Nazioni ha radici profonde che sono addirittura antecedenti a quando Italia e Argentina hanno ottenuto la loro indipendenza come Stati liberi e sovrani. 
Insomma, l'amore per la libertà è un sentimento, caro Javier, che ci accomuna da sempre. Chiaramente con questa visita ho anche voluto ricambiare l'attenzione particolare che il Presidente Milei ha riservato all'Italia. 
Ricordo con piacere che Roma è stata la prima capitale europea che il Presidente Milei ha scelto di visitare dopo la sua elezione. 
Ci siamo incontrati a Palazzo Chigi il 12 febbraio scorso, poi ci siamo nuovamente visti al Vertice G7 dei leader di Borgo Egnazia. 
Come Presidente di turno noi abbiamo voluto che l'Argentina fosse una delle Nazioni invitate nella sessione Outreach perché crediamo che il punto di vista di Buenos Aires possa essere decisivo sia per rinnovare il secolare rapporto tra Europa e America Latina, sia per affrontare le grandi sfide del nostro tempo. Sono sfide che abbiamo approfondito in questi giorni, lo abbiamo fatto prima al Vertice del G20, dove abbiamo ribadito la nostra comune volontà di lavorare insieme su tutti i principali scenari internazionali, lo abbiamo fatto in queste ore.
Nel nostro bilaterale abbiamo riscontrato la volontà di lavorare insieme perché è molto forte la nostra unità di vedute su molti dossier, penso alla guerra in Ucraina, penso al conflitto in Medio Oriente, penso anche alla crisi che sta attraversando il Venezuela. È una questione che all'Italia come all'Argentina sta particolarmente a cuore anche nel nostro caso per i moltissimi cittadini di origine italiana che si trovano in una terra che come sapete persino il nome collega all'Italia e particolarmente a Venezia. 
Non riconosciamo, come abbiamo già detto la proclamata vittoria di Maduro a seguito di elezioni ben poco trasparenti, continuiamo a condannare la brutale repressione del regime che ha portato alla morte di decine di manifestanti, all'arresto arbitrario di migliaia di oppositori politici, all'incriminazione e all'esilio del candidato Presidente dell'opposizione democratica. 
Credo che sia nostro dovere alzare la voce, ringrazio il Presidente Milei perché lo ha fatto varie volte. In tutti i comunicati G7 durante la nostra Presidenza abbiamo espresso questa posizione, intendiamo farlo con toni ancora più chiari e insieme all'Unione Europea lavoriamo per una transizione democratica e pacifica del Venezuela affinché la preferenza espressa dal popolo venezuelano per il Presidente eletto González Urrutia e le legittime aspirazioni di libertà e democrazia trovino finalmente realizzazione. 
Tornando ai nostri rapporti bilaterali, siamo d'accordo che le relazioni tra Italia e Argentina abbiano un potenziale enorme da esplorare, da liberare. L'Argentina è il punto di riferimento dell'Italia in America Latina. Con il Presidente Milei abbiamo deciso di lavorare fondamentalmente su tre direttrici. 
La prima è ovviamente la collaborazione politica. Abbiamo concordato di scrivere insieme un piano d'azione Italia-Argentina 2025-2030, che individui i settori principali della collaborazione bilaterale su cui concentrare i nostri sforzi e le nostre energie. La seconda direttrice verso la quale vogliamo rilanciare il nostro impegno comune è quella del contrasto al crimine organizzato. 
Siamo determinati a combattere il narcotraffico, la corruzione, il riciclaggio, l'infiltrazione nel sistema economico e sociale, il traffico di esseri umani. Siamo orgogliosi, come Italia, di offrire la forza e la solidità della nostra esperienza che si fondano anche su quei metodi di indagini che due grandi italiani, come Giovanni Falcone e Paolo Borsellino, hanno costruito e sono diventati oggi base per ogni strategia di contrasto all'illegalità. L'Italia è protagonista dell'iniziativa europea EL PACCTO 2.0, di assistenza tecnica nella lotta alla criminalità organizzata, è costantemente impegnata con il programma che si chiama proprio Falcone-Borsellino, che è uno dei fiori all'occhiello della nostra diplomazia giuridica e di sicurezza, che è dedicata alla formazione di magistrati e di funzionari di polizia. La terza direttrice, ovviamente, sono i nostri rapporti economici e commerciali che vogliamo rilanciare. 
Anche qui il potenziale di crescita è un potenziale straordinario, anche grazie alle oltre 300 imprese italiane che sono attive nella Nazione, che impiegano più di 16 mila lavoratori, che generano un giro d'affari di quasi 3 miliardi di Euro. 
Da questo punto di vista, le politiche molto coraggiose di liberalizzazione del mercato e per sostenere gli investimenti che il Presidente Milei sta portando avanti, possono aprire dal nostro punto di vista nuove opportunità, essere un ulteriore incentivo per accrescere la presenza italiana, come intendiamo fare. Intendiamo arricchire ancora la nostra collaborazione, soprattutto in settori strategici, come la transizione energetica, le infrastrutture, l'approvvigionamento di materie prime critiche, il trasporto aereo, lo spazio.
Chiaramente quella tra me e il Presidente Milei è anche una condivisione politica, e la condivisione politica tra due leader che si battono per difendere l'identità dell'Occidente, i punti cardine della sua civiltà, la libertà e l'uguaglianza delle persone, la democraticità dei sistemi, la sovranità delle Nazioni. C'è molto più qui di una comune cooperazione tra Nazioni. C'è la consapevolezza di vivere in un tempo difficile, la responsabilità che quel tempo difficile impone, cioè la forza delle idee, il coraggio che serve per difendere quelle idee. 
",2024-11-20,https://www.governo.it/it/articolo/visita-ufficiale-nella-repubblica-argentina-le-dichiarazioni-del-presidente-meloni/27088
Intervento del Presidente Meloni al Teatro Coliseo di Buenos Aires,"Buonasera a tutti.
Grazie per questa serata, grazie per questa accoglienza, grazie ovviamente al Console, all'Ambasciatore.
Ringrazio la presenza del Sindaco e ovviamente ringrazio gli artisti, l'orchestra, la direttrice Beatrice Venezzi, che si esibiranno stasera, ma soprattutto ringrazio voi, perché è grande l'emozione che mi regalate stasera da questo palco.
Io non avrei potuto concludere la mia prima visita ufficiale in Argentina e la mia prima visita in America Latina senza passare del tempo con voi in questo magnifico teatro che, come veniva ricordato, è uno dei simboli del legame tra Italia e Argentina.
Perché Italia e Argentina sono due Nazioni sorelle, sono Nazioni sorelle di una fratellanza che è cominciata ancora prima che l'Italia e l'Argentina guadagnassero la loro indipendenza. Una fratellanza che è stata costruita dall'amore, dalla dedizione, dal sacrificio di quegli italiani che nonostante fossero lontani da casa, non hanno mai dimenticato le loro origini e hanno continuato a tramandare quella tradizione di generazione in generazione.
Così l'Italia, per quelle milioni di persone che discendono dai italiani, anche per quelle che in Italia non sono magari mai state, continua a essere, per usare la definizione di un eroe del nostro risorgimento, la patria del cuore, una casa, perché la casa è quel posto che i tuoi piedi possono lasciare ma il tuo cuore non lascia mai.
Quel legame è la base di quello che oggi ancora può essere un rapporto molto forte tra Italia e Argentina, deve essere un rapporto molto più forte tra Italia e Argentina, però ancora prima voglio dire che quel legame che voi avevate con la vostra casa, con la vostra madrepatria, non è mai stato un impedimento, no? Perché l'identità, alla fine, non è mai un limite, non è mai un fardello, è sempre un valore aggiunto, quel legame non vi ha reso più deboli, ma vi ha reso più forti, non vi ha isolato, ma vi ha dato gli strumenti per integrarvi meglio. È stato quel legame, è stata quella identità, è stata quella consapevolezza a consentirvi di contribuire alla crescita di questa comunità, come avete saputo fare.
Quel legame ancora oggi può e deve fare la differenza per l’Italia come per l'Argentina, perché, diciamoci la verità, voi avete sempre fatto la vostra parte, la politica forse non l'ha fatto sempre. Allora, io sono qui soprattutto per colmare quell'assenza, per riannodare, rafforzare i fili di questo rapporto.
Ne ho parlato a lungo con il Presidente Milei, il rapporto tra i nostri Governi deve saper riflettere questo legame. Io fondamentalmente sono qui soprattutto per dirvi una cosa, non so se vi sia mai capitato di non sentirvi, come posso dire, abbastanza supportati dall'Italia, non so se possa addirittura esservi capitato, non credo, di pensare di non essere sufficientemente considerati se fosse mai accaduto, voglio dirvi che non accadrà di nuovo. Voglio dirvi che l'Italia ci sarà perché è importante per voi, ma perché è importante per lei.
I nostri italiani, figli di italiani sparsi nel mondo, sono la più straordinaria rete diplomatica che noi abbiamo mai avuto e dobbiamo saper fare per loro quello che loro hanno saputo fare per noi. Quindi questa è una promessa che vi faccio per oggi e per il futuro.
Viva l'Italia, viva l'Argentina, viva il nostro legame.
Grazie e buona serata.
",2024-11-20,https://www.governo.it/it/articolo/visita-ufficiale-nella-repubblica-argentina-lintervento-del-presidente-meloni-al-teatro
"Vertice G20, il punto stampa del Presidente Meloni","Buongiorno a tutti, faccio prima un punto di situazione sul G20. Come sapete, la Presidenza brasiliana ha immaginato soprattutto tre temi principali per questo Summit. Il primo di questi temi è relativo alla lotta alla fame e alla povertà. Il Presidente Lula ha lanciato un'alleanza contro la fame e la povertà, alla quale l'Italia ha aderito in linea con il nostro lavoro fatto durante il G7, particolarmente con la Puglia Food System Initiative, che era un progetto, un'iniziativa internazionale soprattutto per difendere la sicurezza alimentare, particolarmente nei Paesi africani. Chiaramente noi siamo molto distanti dal risolvere la questione della lotta alla fame e alla povertà, soprattutto date le crisi in atto che impattano ancora di più sulle Nazioni più vulnerabili, quella in Ucraina dove la Russia, non paga ad aver invaso una Nazione sovrana, ha poi usato il grano come arma. E anche per quello che riguarda il Medio Oriente.
Voi sapete che l'Italia è impegnata in prima fila, oltre per un cessate il fuoco immediato, per il rilascio degli ostaggi israeliani, e anche soprattutto sull'alleviare le sofferenze della popolazione civile: c'è la nostra iniziativa Food for Gaza che ha consentito di portare nella Striscia 47 tonnellate di generi di prima necessità. Chiaramente abbiamo ricordato il nostro lavoro fatto con il Piano Mattei, dove agricoltura, acqua nei Paesi africani sono alcune delle nostre priorità e quindi su questo abbiamo potuto anche ricordare quanta sinergia ci sia stata tra la Presidenza del G7 e la Presidenza del G20 di quest'anno.
C'è poi il tema della governance del sistema multilaterale, particolarmente la questione della riforma del Consiglio di Sicurezza. Su questo noi con la Presidenza brasiliana condividiamo la necessità di una riforma, non condividiamo gli obiettivi della riforma.
Come sapete, l'Italia è contraria a nuovi seggi permanenti, la nostra posizione è che debbano esserci nuovi seggi temporanei distribuiti per aree geografiche a rotazione, cioè che la riforma ha un senso se consente alle istituzioni multilaterali di essere più inclusive, non di aggiungere disfunzionalità a quelle che abbiamo già conosciuto.
Il focus di questa mattina sarà invece su transizione energetica, sviluppo sostenibile. Anche qui lo utilizzeremo per rivendicare il lavoro fatto dalla Presidenza italiana del G7, per rivendicare l'impegno italiano particolarmente sul nucleare da fusione, che è una tecnologia sulla quale noi siamo all'avanguardia, che richiede del tempo ma che può obiettivamente cambiare la storia, trasformando l'energia da arma geopolitica a risorsa accessibile per tutti.
La nostra sfida continua a essere quella di chiedere un approccio più pragmatico alla transizione energetica, la sfida è quella della neutralità tecnologica, vanno utilizzate tutte le tecnologie disponibili, tra queste ricordo la questione dei cosiddetti biofuel, sul quale tra l'altro l'India nella scorsa Presidenza G20 lanciò un'alleanza globale sui biocarburanti alla quale l'Italia aderisce.
Ma sicuramente su questo stamattina ribadirò le cose che ho già detto a Baku, e cioè che non possiamo perseguire una sostenibilità ambientale al prezzo della desertificazione economica, banalmente perché nei deserti non c'è nulla di verde. Al netto di queste tre grandi questioni ci sono molte cose che ci stanno a cuore, che vengono riprese nelle conclusioni, in linea con i lavori del G7: intelligenza artificiale, migrazioni, la questione della tassazione internazionale. A margine, molti gli incontri bilaterali, come avete visto, con il Presidente Lula, con il quale siamo d'accordo a lavorare su un nuovo piano d'azione per aggiornare il nostro partenariato strategico, che dovremmo firmare in occasione di una mia prossima visita. Credo che qui bisogna tornare anche per incontrare la comunità italiana. Quest'anno ricorrono i 150 anni dell'emigrazione italiana in Brasile, è stato un anno con visite politiche senza precedenti, in numero, in qualità. È venuto il Presidente Mattarella, come sapete, ed è un lavoro che bisogna continuare a portare avanti.
Ho incontrato il Principe ereditario dell'Emirato di Abu Dhabi, con il quale pure abbiamo parlato, soprattutto, del rafforzamento della cooperazione in termini di investimenti. Ho incontrato il Primo ministro canadese Justin Trudeau, prossimo Presidente del G7. Chiaramente i contenuti sono quelli delle priorità canadesi del G7, sono in linea con le priorità italiane. Ho incontrato il Primo Ministro vietnamita, con il quale pure abbiamo parlato di come rafforzare la nostra cooperazione, chiede una nostra visita nell'arco del 2025, speriamo di poter soddisfare questa richiesta.
Abbiamo incontrato il Primo Ministro indiano Narendra Modi, con il quale abbiamo adottato il Piano di azione aggiornato sul nostro partenariato strategico, era un impegno che ci eravamo presi proprio durante il G7, nonostante i tempi molto brevi siamo riusciti a portarlo avanti. Ho incontrato il Presidente della Banca Mondiale, con Banca Mondiale e Banca Africana di Sviluppo abbiamo lavorato per trovare nuovi strumenti per favorire gli investimenti in Africa, anche qui un’ottima collaborazione e chiaramente c'è stata - spero di non dimenticare nessuno - occasione di parlare praticamente con tutti i leader.
Domanda: Presidente, sull’Ucraina. La Russia ha appena detto che l'Ucraina ha lanciato sei missili di long range americani nella regione di Bryansk. Lei condivide questa scelta statunitense di utilizzare questi attacchi?
Presidente Meloni: Guardi, io questo che questa scelta sia la risposta a una aggressività senza precedenti che abbiamo visto in questi giorni da parte della Russia. Tra l'altro alla vigilia di un G20 al quale la Russia partecipa, credo che questo tradisca bene la volontà di dialogo da parte della Russia e quindi questa mi pare la scelta che hanno fatto gli americani. Come sapete, l'Italia ha fatto un'altra scelta ed è una delle poche cose su cui tutte le forze politiche sono d'accordo: noi ci siamo concentrati da sempre, dall'inizio, sul tema della difesa antiaerea quindi della difesa delle popolazioni civili, ma comprendo anche il punto di vista di altre Nazioni.
Noi stiamo lavorando per fare del nostro meglio, come abbiamo detto, abbiamo garantito e garantiamo il nostro supporto all'Ucraina fin quando ci sarà una guerra.
Domanda: Ieri Biden ha pubblicato una foto dove eravate insieme con Trudeau, avete parlato anche di questo nel breve incontro che c'è stato?
Presidente Meloni: Per la verità no, perché sì, in effetti abbiamo perso tutti quanti la foto (di famiglia), però io stavo facendo in realtà un bilaterale con Trudeau, poi abbiamo incontrato anche il Presidente Biden e abbiamo camminato insieme per raggiungere la foto, ma non c'è stato modo di approfondire temi complessi.
Domanda: Presidente, in America è in corso una transizione. Mi riaggancio alla domanda, se dovesse esserci un disimpegno americano, lei è pronta a sostenere in Europa una linea di continuare a proseguire nel sostegno anche militare in Ucraina? Questa è la prima cosa che volevo chiederle. E la seconda, il Premier britannico Starmer, ha detto io con Putin non ci parlo, dopo la telefonata famosa con Scholz, lei ci parlerebbe?
Presidente Meloni: Allora guardi, sul tema dell’eventuale disimpegno americano noi dobbiamo aspettare che cosa accade. Credo che dobbiamo fare tutto il possibile per non divaricare il fronte occidentale. Questa è la sfida che noi dobbiamo porci e credo che sia una sfida che possiamo raggiungere, penso che tutti quanti si rendano conto di dove sta, come posso dire, la ragione nella vicenda del conflitto ucraino. Penso che si veda anche, ad oggi, una indisponibilità di fatto della Russia a dialogare, e lo dico in riferimento a Olaf Scholz. Guardi, io non mi sono scandalizzata a differenza, insomma, del dibattito che ho letto. Non è la prima volta che un leader occidentale, che è chiaramente al sostegno dell'Ucraina, parla con Vladimir Putin, è accaduto diverse altre volte, è accaduto dall'inizio del conflitto e è accaduto anche stavolta. Mi pare tra l'altro che le posizioni espresse da Olaf Scholz in questa telefonata siano state posizioni assolutamente in linea con quello che noi stiamo facendo, con quello che è il sostegno all'Ucraina e mi pare da quello che il Cancelliere mi ha raccontato rispetto ai contenuti della telefonata che da parte russa non ci sia stata nessun disponibilità al dialogo. Quindi il tema non è parlare-non parlare, le cose non sono mai così semplici dal mio punto di vista, il problema è parlare per dire cosa, e obiettivamente oggi non mi pare che Putin sia disposto a qualsiasi forma di dialogo. Però questo ci aiuta almeno a chiarire la realtà rispetto a una propaganda che abbiamo letto in questi mesi.
Domanda: Presidente, a fine anno scade il decreto per l’invio di armi all’Ucraina, lo rinnoverete?
Presidente Meloni: Io come ho già detto mille volte, finché c'è una guerra in Ucraina, noi siamo a fianco dell’Ucraina.
Domanda: Presidente, tra le questioni [INAUDIBILE] c’è quella dell'empowerment femminile. Ieri il Ministro Valditara ha detto che le violenze di genere… [INAUDIBILE]
Presidente Meloni: Guardi, l'empowerment femminile e la violenza sulle donne sono due cose diverse. Il tema della violenza sulle donne è un tema che siamo purtroppo di là da risolvere. Le cause di questa violenza che continua vanno affrontate tutte quante. Ci sono sicuramente dei dati che parlano anche di un'incidenza significativa dell'immigrazione illegale di massa su questa materia. È una delle ragioni per le quali l'Italia lavora per fermare l'immigrazione illegale di massa e continuerà a lavorare per fermare l'immigrazione illegale di massa. Credo che ci siano anche delle ragioni culturali che noi dobbiamo continuare a combattere, che per paradosso aumenta la violenza sulle donne mentre le donne acquisiscono più spazio. Questo è qualcosa che deve sicuramente farci riflettere. Però sicuramente il Governo è impegnato a 360 gradi per combattere una piaga rispetto alla quale non possiamo indietreggiare minimamente o girarci dall'altra parte.
Domanda: Presidente, io mi volevo agganciare alla domanda sul Ministro, perché anche il sottosegretario Delmastro ha detto una frase che ha suscitato molte polemiche. Lei non ha detto cosa ne pensa, ma lui ha detto che gode nel vedere non respirare i prigionieri.
Presidente Meloni: No, lui ha detto che gode nel vedere non respirare la mafia. Se questo vi scandalizza, ne prendo atto.
Domanda: Presidente, lei pubblicamente non ha avuto occasione di commentare le parole di Elon Musk sui giudici italiani “che se ne devono andare”, sulle quali Salvini ha detto di essere d’accordo. Il Presidente Mattarella ha difeso la sovranità italiana. Vuole dire pubblicamente cosa pensa di questa questione?
Presidente Meloni: Penso che le parole del Presidente della Repubblica siano state delle parole importanti, penso che sono sempre contenta quando sento difendere la sovranità nazionale contro il rischio di ingerenza. Penso che mi fa tanto sorridere la sinistra che oggi si straccia le vesti contro le ingerenze, dopo essere andata in giro a fare le campagne elettorali chiedendo a Olaf Scholz di dire agli italiani come dovevano votare, o dopo aver chiesto all'Europa di aprire una procedura di infrazione contro una legge approvata dal Parlamento italiano, per cui direi che tra le tante imprese che Elon Musk ha portato a casa c'è anche quella di aver costretto la sinistra a rivendicare la sovranità nazionale, probabilmente più difficile anche di arrivare su Marte.
Domanda: Presidente, mi scusi, qui a margine del G20 o anche nei colloqui ufficiali c'è stata la consapevolezza di essere alla vigilia di nuove tensioni commerciali tra Europa e Stati Uniti sulla questione dei dazi, con evidenti ricadute sulle imprese italiane?
Presidente Meloni: Anche qui io credo che bisogna aspettare a vedere che cosa accade, però come vi ho già detto un'altra volta, il tema di un disavanzo commerciale tra Stati Uniti e Europa è un tema che viene posto da tutte le amministrazioni. E, quando noi abbiamo cominciato a parlare qualche mese fa di competitività europea, ovvero abbiamo accelerato il dibattito sulla competitività europea nel Consiglio europeo, era a seguito dell'IRA, cioè dell'Inflation Reduction Act dell'amministrazione Biden, quindi amministrazione democratica che però investiva 400 miliardi di euro per rafforzare, difendere, proteggere si direbbe la sua economia, creando chiaramente un'attrattività che poteva penalizzare l'Europa.
Quindi è un problema che noi abbiamo sempre avuto, la ragione per la quale ho già detto e ripeto, la questione non è tanto cosa noi dobbiamo chiedere - chiaramente bisogna continuare a dialogare con gli Stati Uniti, siamo tutti preoccupati dai dazi, questo è un fatto, - dobbiamo soprattutto capire cosa l'Europa debba fare per rafforzare la sua competitività e quindi la grande sfida, - che poi è stata oggetto dell'ultimo Consiglio europeo informale a Budapest con il rapporto Draghi, che sarà oggetto ovviamente del dibattito anche del prossimo Consiglio europeo - e quanto di più si debba fare. La mia impressione continua a essere che noi ci dotiamo di grandi strategie ma poi non ci dotiamo degli strumenti che sono necessari a perseguire quelle strategie. Credo che ci voglia più coraggio. È quello che l'Italia continua a dire in ogni consesso ed è quello per cui continuiamo a lavorare.
Domanda: Presidente, ieri ci sono state le elezioni in Umbria ed Emilia-Romagna. È preoccupata dal calo di consensi di Fratelli d’Italia?
Domanda: Posso aggiungere una cosa, una postilla? Lei dice ogni volta ogni test elettorale è importante perché dà la misura del consenso e del rapporto con i cittadini. Che messaggio vi è arrivato questa volta?
Presidente Meloni: I cittadini hanno sempre ragione, voglio dire. Quindi io sono ovviamente dispiaciuta dal risultato, particolarmente dalla non conferma del governo in Umbria, però voglio, come ho già detto, fare in bocca al lupo e auguri di buon lavoro ai due Presidenti eletti. Voglio ringraziare tanto Elena Ugolini quanto Donatella Tesei per il lavoro che hanno fatto. Voglio dirvi che ho letto delle ricostruzioni abbastanza surreali sul mio giudizio relativo a Donatella Tesei. Donatella Tesei è un Presidente di Regione che ha comunque lavorato bene, lo dicono i dati sull'occupazione, lo dicono i dati sulle liste d'attesa, lo dicono gli investimenti che sono stati fatti sulla famiglia e quindi ho sostenuto e rivendico la candidatura di Donatella Tesei. Dopodiché, chiaramente, i cittadini hanno scelto un'altra parte. Ne prendiamo atto, faremo le nostre valutazioni. Penso che bisogna sempre accettare e ascoltare quello che dicono i cittadini, che comunque in questi due anni hanno premiato il Centrodestra alle politiche, il Centrodestra alle elezioni europee, il Centrodestra in 11 elezioni tra Regioni e Province autonome su 14, e quindi sono ancora molto ottimista circa quello che sia il consenso dei cittadini e poi ovviamente bisogna interrogarsi per capire cosa in questo caso non abbia funzionato. Penso anche che ogni tanto non vincere sempre possa aiutare a mantenere i piedi per terra.
 
",2024-11-19,https://www.governo.it/it/articolo/vertice-g20-il-punto-stampa-del-presidente-meloni/27079
Il videomessaggio del Presidente Meloni all’Assemblea generale di Confimi 2024,"Buongiorno a tutti,
grazie al Presidente Agnelli e a tutti i rappresentanti delle imprese associate a Confimi Industria per l’invito. Chiaramente, mi dispiace non poter essere fisicamente con voi, però ci tenevo a farvi arrivare il mio saluto e il mio contributo.
Voi rappresentate il mondo della manifattura italiana, fatto in gran parte da piccole e medie imprese. Siete, di fatto, la storia della nostra industria, il motore che permette alla nostra Nazione di essere la seconda potenza manifatturiera d’Europa. Incarnate un binomio vincente: famiglia e fabbrica, una peculiarità tutta italiana che vuol dire eccellenza, tradizione, innovazione, ricchezza per i nostri territori. Siete un valore aggiunto per tutta la Nazione, un patrimonio che va preservato e valorizzato, in un tempo di grandi trasformazioni, di cambiamenti che sono epocali. Nel modo di produrre, nel modo di lavorare, nel modo di investire. Io penso che compito del Governo debba essere quello di accompagnare le piccole e medie imprese nelle sfide di questo tempo, fornire loro gli strumenti per liberare al massimo il loro potenziale. Penso all’attenzione per la produttività del lavoro, alla necessità di garantire il ricambio generazionale, alla priorità di assicurare il fabbisogno di personale qualificato. Penso al taglio della burocrazia e all’obiettivo di costruire uno Stato che sia un alleato di chi fa impresa, e non un ostacolo o un nemico.
Ecco, sappiate che su queste e su molte altre sfide il Governo è al vostro fianco. Lo abbiamo dimostrato in questi due anni, e ci impegniamo ovviamente a farlo per i prossimi, a partire dalla nuova legge di bilancio. Una manovra ispirata al buon senso, ispirata al pragmatismo, che concentra le risorse a disposizione per sostenere le imprese che assumono e creano posti di lavoro, e per rafforzare il potere di acquisto delle famiglie.
Abbiamo, di fatto, smesso di gettare i soldi dei cittadini dalla finestra, o in cose secondarie o in cose addirittura inutili, quando non controproducenti, e abbiamo abbassato le tasse, nonostante la situazione dei conti pubblici che abbiamo ereditato non esattamente facile.
Abbiamo reso strutturale il taglio del cuneo fiscale, abbiamo esteso l’esonero contributivo per le mamme lavoratrici con almeno due figli anche alle lavoratrici autonome e abbiamo rinnovato la detassazione dei premi di produttività e dei fringe benefit. Abbiamo confermato la super deduzione del 120% del costo del lavoro per le nuove assunzioni, e scelto di rifinanziare la Nuova Sabatini, portando il fondo per il 2025 a 607 milioni di euro e incrementando le risorse fino al 2029.
E dove abbiamo preso i soldi per fare tutto questo, visto che di soldi non ne abbiamo molti? Una parte arriva dal nuovo rapporto che abbiamo costruito tra fisco e contribuenti che ci ha permesso di avere più entrate nelle casse dello Stato. Un’altra dal contenimento della spesa dei ministeri e un’altra parte ancora da banche e assicurazioni. È una cosa che nessuno aveva avuto il coraggio di fare finora e che rappresenta una grande novità rispetto al passato.
Caro Presidente Agnelli, carissimi imprenditori, un grande italiano come Adriano Olivetti diceva che “la fabbrica non può guardare solo all’indice dei profitti. Deve distribuire ricchezza, e cultura, servizi, democrazia. Io penso la fabbrica per l’uomo e non l’uomo per la fabbrica”. È un insegnamento straordinario, che voi avete fatto vostro, perché ogni giorno incarnate un modo tutto particolare di fare impresa. Un’impresa che crea valore sociale, che crea ricchezza per il territorio in cui opera, che consente alla nostra identità di essere sempre al passo coi tempi e di sapersi proiettare nel futuro. E di questo non possiamo che dirvi grazie.
Buona Assemblea a tutti e buon lavoro.
",2024-11-13,https://www.governo.it/it/articolo/il-videomessaggio-del-presidente-meloni-all-assemblea-generale-di-confimi-2024/27045
L'intervento del Presidente Meloni alla 29esima Conferenza delle Parti della Convenzione delle Nazioni Unite sui cambiamenti climatici (COP29),"A seguire la traduzione di cortesia
٠٠٠٠٠
Dear Colleagues,
this Summit, for which I thank Azerbaijan’s Presidency, is called upon to contribute further momentum to the effort to limit the global temperature increase to within 1.5°C.
In Dubai we set ambitious goals: tripling the world's capacity to generate renewable energy and doubling the global rate of energy efficiency improvements by 2030.
Reaching these goals requires everyone’s cooperation – starting with the major emitters of greenhouse gases – and adequate financial support. During this Conference we will work to adopt the new climate finance target. Reaching a valuable compromise requires sharing responsibilities, overcoming divisions between developed Nations and emerging and developing economies.
Italy intends to continue to do its own part. We are already allocating a large amount of the more-than-four-billion-euro budget of our Climate Fund to Africa, and we will continue to support initiatives such as the Green Climate Fund and the Loss and Damage Fund, as well as continue to promote the involvement of Multilateral Development Banks. But it is equally a priority that decarbonisation takes into consideration our production and social systems' sustainability. We must protect nature with man at its core. An approach that is too ideological and not pragmatic on this matter risks taking us off the road to success. Technology neutrality is the right approach, as currently there is no single alternative to fossil fuel supply.
We must have a realistic global outlook. The world population will reach 8.5 billion by 2030 and global GDP will double in the next decade. This will boost energy consumption, also considering the increasing demand for Artificial Intelligence development.
We need a balanced energy mix to enhance the transition process. We must use all available technologies. Not only renewables, but also gas, biofuels, hydrogen, CO2 capture and, in future, nuclear fusion which could produce clean, safe and limitless energy. Italy is at the forefront on nuclear fusion. In the framework of our G7 Presidency, we organized the first meeting of the World Fusion Energy Group, sponsored by the International Atomic Energy Agency. We intend to relaunch this technology which could be a game-changer as it can turn energy from a geopolitical weapon into a widely accessible resource.
And then, let's work for a new energy diplomacy to multiply opportunities for cooperation between the Global North and the Global South. Our destinies are interconnected, and from energy connections we can draw great opportunities. This is the reason why the climate-energy nexus is one of the pillars of our Mattei Plan for Africa, the peer-to-peer cooperation strategy that Italy is pursuing, and that I am very pleased to see Azerbaijan as President of the COP29 has valued as part of the Climate for Peace Initiative.
Under the Italian Presidency, the G7 has promoted new and concrete initiatives, such as: Energy for Growth in Africa, to develop infrastructure for green energy production and distribution; and the Adaptation Accelerator Hub, to support the world’s most vulnerable Nations in their climate change adaptation and mitigation efforts.
Dear Colleagues,
Like any COP, it is up to us to determine whether this will be a success or a failure. We know that we may not personally benefit from the results of the efforts we are making. But this is not the important thing. I'm a mother, and as a mother nothing gives me more satisfaction than when I work for policies that will enable my daughter and her generation to live in a better place.
So, as William James would say, ""Act as if what you do makes a difference, for it makes it.""
Thank you.
٠٠٠٠٠
Cari Colleghi, 
questo Vertice, per cui ringrazio la Presidenza azera, è chiamato a dare ulteriore impulso all’impegno per limitare l’aumento della temperatura globale entro gli 1,5°C. 
A Dubai ci siamo posti obiettivi ambiziosi: triplicare la capacità di generare energia rinnovabile nel mondo e raddoppiare il tasso globale di miglioramento dell’efficienza energetica entro il 2030.
Per raggiungere questi obiettivi è necessaria la collaborazione di tutti - a partire dai principali emettitori di gas a effetto serra – oltre ad un adeguato sostegno finanziario. Durante questa conferenza lavoreremo per adottare un nuovo obiettivo di finanza per il clima. Per raggiungere una buona sintesi è necessario condividere le responsabilità, superando le divisioni tra Nazioni sviluppate, economie emergenti ed economie in via di sviluppo. 
L’Italia intende continuare a fare la propria parte. Destiniamo già gran parte degli oltre quattro miliardi di euro del Fondo per il Clima al Continente africano e continueremo a sostenere iniziative come il Green Climate Fund e il Loss and Damage Fund, oltre che a promuovere il coinvolgimento delle Banche multilaterali di sviluppo. Ma è altrettanto prioritario che il processo di decarbonizzazione prenda in considerazione la sostenibilità dei nostri sistemi produttivi e sociali. La natura va difesa con l’uomo al centro. Un approccio troppo ideologico e non pragmatico su questo tema rischia di portarci fuori strada verso il successo. La strada giusta è quella della neutralità tecnologica, perché attualmente non esiste un’unica alternativa all’approvvigionamento da fonti fossili.
Dobbiamo avere una visione globale realistica. La popolazione mondiale raggiungerà gli 8,5 miliardi entro il 2030 e il PIL globale raddoppierà nel prossimo decennio. Ciò aumenterà il consumo di energia, anche per il crescente fabbisogno richiesto dallo sviluppo dell’intelligenza artificiale.
Abbiamo bisogno di un mix energetico equilibrato per migliorare il processo di transizione. Dobbiamo utilizzare tutte le tecnologie a disposizione. Non solo rinnovabili, ma anche gas, biocarburanti, idrogeno, cattura della CO2 e, in futuro, il nucleare da fusione che potrebbe produrre energia pulita, sicura e illimitata. L’Italia è impegnata in prima linea sul nucleare da fusione. Nell’ambito della nostra Presidenza del G7, abbiamo organizzato la prima riunione del Gruppo mondiale per l’energia da fusione promosso dall’Agenzia Internazionale per l’Energia Atomica. Intendiamo rilanciare questa tecnologia che potrebbe cambiare la storia in quanto può trasformare l’energia da arma geopolitica a risorsa ampiamente accessibile. 
E poi, lavoriamo per una nuova diplomazia energetica, che moltiplichi le occasioni di cooperazione tra Nord e Sud del mondo. I nostri destini sono interconnessi, e dalle connessioni energetiche possiamo trarre grandi opportunità. Per questo abbiamo voluto che il nesso clima-energia fosse uno dei pilastri del Piano Mattei per l’Africa, la strategia di cooperazione paritaria che l’Italia sta portando avanti, e che sono molto felice la Presidenza azera della COP29 abbia valorizzato nell’ambito dell’iniziativa “Climate for Peace”. 
Sotto Presidenza italiana, il G7 ha promosso nuove iniziative concrete, come l’Energy for Growth in Africa, per lo sviluppo di infrastrutture per la produzione e distribuzione di energia verde, e l’Adaptation Accelerator Hub, per sostenere le Nazioni più vulnerabili negli interventi di adattamento e mitigazione dei cambiamenti climatici. 
Cari Colleghi,
Come per ogni COP, dipende da noi determinare se sarà un successo o un fallimento. Sappiamo che potremmo non essere noi personalmente a beneficiare dei risultati degli sforzi che stiamo facendo. Ma non è questo l'importante. Io sono una madre, e come madre niente mi gratifica di più di quando lavoro per politiche che permetteranno a mia figlia e alla sua generazione di vivere in un posto migliore. 
Quindi, come diceva William James: “Agisci come se quel che fai facesse la differenza. Perché la fa”.
Vi ringrazio. 
 
 
",2024-11-13,https://www.governo.it/it/articolo/cop29-high-level-segment-heads-states-and-government/27040
"Riunione informale dei Capi di Stato o di governo del Consiglio europeo, il punto stampa del Presidente Meloni","Domanda: Sugli Stati Uniti, sembra che l’Europa stia trovando una quadra [inaudibile]
Presidente Meloni: A me pare che l'Europa debba trovare una quadra e prendere le misure di se stessa, perché poi sembra che scopriamo dei dibattiti oggi - penso al tema della competitività, penso al tema dei dazi, piuttosto che... -, però ricordo che il dibattito sulla competitività europea è un dibattito che è iniziato mesi fa,  che ebbe un'impennata all'indomani dell'Inflation Reduction Act, cioè del piano imponente di aiuti di Stato che l'amministrazione Biden metteva in campo per proteggere l'economia americana e che rischiava di creare un disequilibrio con la competitività e con l'attrattività europea. E quindi secondo me alla fine il dibattito è - se volessimo farlo con una battuta che ricorda appunto i Presidenti americani - “non chiederti cosa gli Stati Uniti possano fare per te, chiediti cosa l'Europa debba fare per sé stessa”, che è il dibattito di questa mattina, che è un dibattito particolarmente importante, partendo - come sapete - dal Piano presentato da Mario Draghi, un altro italiano che è stato incaricato di individuare le priorità per i prossimi anni dell'Unione europea. Credo che ci siano molte sfide. Più o meno noi sappiamo che cosa dobbiamo fare. La grande domanda alla quale dobbiamo rispondere adesso è se davvero vogliamo dare gli strumenti agli Stati membri per centrare gli obiettivi e le strategie che ci poniamo di fronte. E, su tutte, la questione delle risorse è certamente la questione che va affrontata, perché sappiamo che gli investimenti necessari per fare tutte le cose che vorremmo fare sono molti. E quindi questo è, secondo, me il vero dibattito, che non so se stamattina arriverà a soluzioni concrete - perché sono sempre dibattiti molto lunghi -, ma è l'elemento centrale sul quale intendo concentrarmi. 
Domanda: Presidente, scusi, il 2% del Pil per la difesa rispettando i criteri più stringenti del Patto di stabilità? 
Presidente Meloni: È una bella domanda, guardi. Partiamo dal presupposto che, come voi sapete, io sono assolutamente convinta che l'Europa, e quindi anche l'Italia, debbano riuscire a garantire la loro maggiore indipendenza, la loro maggiore autonomia, anche investendo di più in difesa. Chiaramente servono gli strumenti per poterlo fare. Questo è un grande dibattito che, come lei sa, riguarda il Patto di stabilità e che l’Italia ha posto: ci sono nel nuovo Patto delle aperture, secondo me va fatto molto di più. E quindi penso che questo sia un altro di quei dibattiti che bisognerà prima o poi riaprire, perché anche qui – ripeto -, al di là della volontà, poi c'è quello che si può fare e le risorse vanno individuate in qualche modo. L'unica cosa che io non sono disposta a fare, ovviamente, è prendermela con i cittadini italiani, i lavoratori. Come lei sa, noi spendiamo le risorse su priorità che sono reali, non gettiamo soldi dalla finestra e quindi dove vanno trovate nuove risorse per scelte che sono strategiche e che io condivido? Bisogna anche dire come si fa ad aiutare gli Stati Membri a trovare quelle risorse. 
Domanda: Presidente, sull’Ucraina. Orban, ieri in conferenza stampa, ha detto che sempre più Leader europei adesso tendono alla pace e quindi ha chiesto un cessate il fuoco immediato e poi andare verso la pace. Però Zelensky ieri ha detto che la pace immediata non va bene. 
Presidente Meloni: Noi abbiamo sempre tutti lavorato per la pace. Questo è corretto. Dopodiché, come io ho spiegato molte volte, dal mio punto di vista, per costruire pace bisognava impedire che ci fosse un'invasione. Oggi se si parla della possibilità che si vada - come tutti auspichiamo e come tutti abbiamo lavorato perché accadesse - verso uno scenario di pace è perché gli ucraini hanno avuto un coraggio straordinario e perché l'Occidente ha sostenuto l’Ucraina. E quindi penso che questo sia l'elemento che fa la differenza. Dopodiché, ovviamente vedremo come evolve lo scenario nelle prossime settimane, ma io ribadisco che finché c'è una guerra l'Italia sarà al fianco dell'Ucraina.
Domanda: Presidente, ieri Elly Schlein ha detto che lei non deve delegittimare i Sindacati.
Presidente Meloni: Allora, ieri Elly Schlein ha detto che io ""svilisco"" i diritti sindacali perché, a una trasmissione radiofonica leggera, ho risposto a un sms in modo leggero dicendo che non mi sentivo bene, ma ero comunque a fare il mio lavoro perché, come voi capite benissimo, qui non c'è nessuno che mi possa sostituire, in questo senso. Chiaramente citavo il tema dei diritti sindacali. Mi dispiace che anche su questo si riesca a fare una polemica su una cosa completamente inutile. Non so cosa si intenda per svilire i diritti sindacali che questo Governo difende molto meglio della sinistra al caviale, ma so che sono abituata a fare il mio lavoro, anche quando non sono al massimo della forma perché è l'impegno mi sono presa con gli italiani. E spero che la Sinistra prima o poi individui qualche tema serio sul quale fare politica con questo Governo, in attesa di ritrovare una identità che le consenta di stare a fianco dei cittadini. 
Domanda: Elon Musk, in politica, è intervenuto in maniera sostanziale nella campagna elettorale statunitense. Ieri ha attaccato duramente il Cancelliere Scholz. Al di là del suo ruolo di imprenditore, che giudizio dà del suo impegno politico?
Presidente Meloni: Guardi, non so che cosa si intenda esattamente per impegno politico, sicuramente è una persona che si è schierata nella campagna elettorale di Donald Trump come migliaia di altre persone si sono schierate nella campagna elettorale americana da una parte e dall'altra. Mi sembra che sia nel diritto dei cittadini aderire alle campagne elettorali. Dopodiché, io posso dirle che considero, come lei sa, Elon Musk, un valore aggiunto in questo tempo, una persona che sicuramente ha fatto delle cose straordinarie, delle cose importanti, e penso che debba e possa essere un interlocutore, una persona con la quale confrontarsi.
Domanda: Cosa ne pensa del suo attivismo?
Presidente Meloni: Questo lo chieda ad Elon Musk, mi scusi. Non lo so, non ne ho idea e non mi sembra un tema, mi permetta, così rilevante. E' una scelta sua.
Domanda: Ieri al tavolo si è parlato del Protocollo Albania?
Presidente Meloni: Ieri il Protocollo Albania e l'immigrazione in generale non erano al centro del dibattito del Consiglio europeo, se ne è parlato nella EPC, nella Commissione sulla migrazione della quale io facevo parte. Continua a esserci uno straordinario interesse da parte dei nostri colleghi e un'attenzione che io considero assolutamente positiva. C'era un po' di curiosità anche circa tutto questo dibattito che riguarda il tema dei Paesi sicuri, perché poi chiaramente quello che accade in Italia coinvolge anche gli altri. E quindi c'era un po' di preoccupazione su questo tema che, secondo alcuni, i Governi non nella condizione di poter definire cosa sia un Paese sicuro e che, leggendo alcune sentenze, si rischia di trovarsi di fronte a una realtà nella quale non esistono Paesi sicuri che, come io ho detto tante volte e come tutti capiscono, di fatto compromette ogni possibilità di governare l'immigrazione e di fermare l'immigrazione illegale di massa. E quindi sì, questa è una parte del dibattito, sul quale trovo molta solidarietà.
 
",2024-11-08,https://www.governo.it/it/articolo/riunione-informale-dei-capi-di-stato-o-di-governo-del-consiglio-europeo-il-punto-stampa-del
"Incontro con il Segretario generale NATO, dichiarazioni del Presidente Meloni","Buongiorno a tutti, è per me un grande piacere accogliere oggi a Palazzo Chigi Mark Rutte, il mio amico Mark Rutte, nella sua nuova veste di Segretario generale della Nato. Approfitto per fargli un in bocca al lupo per questo importantissimo incarico in un tempo molto complesso come quello che stiamo attraversando. Chiaramente il mio in bocca al lupo sono anche le congratulazioni del Governo italiano. È un incarico di estrema responsabilità. Come dicevo, in un momento nel quale tutto viene messo in discussione dalla ferita inferta al sistema delle regole internazionali dalla guerra d'aggressione russa all'Ucraina, che sta avendo effetti come vediamo destabilizzanti molto oltre i confini nei quali si consuma e, come un domino, contribuisce a far detonare nuovi focolai di crisi.
È una situazione di instabilità che ha aperto molti nuovi fronti e che impone a tutti noi di saper modulare in maniera diversa la nostra azione.
Io ringrazio Mark per aver scelto Roma, dopo Londra, Tallinn, Berlino come meta di una delle sue primissime visite nelle capitali alleate da quando ha assunto l'incarico di Segretario generale il primo ottobre scorso.
Peraltro la sua presenza qui è la seconda in Italia in pochissimo tempo, perché ha partecipato, come sapete, anche alla riunione ministeriale del G7 difesa, che è un unicum. Non era mai accaduto che una Presidenza G7 decidesse di organizzare anche una ministeriale in materia di difesa, ma in questo tempo era molto importante, secondo noi, anche che si potessero incontrare i nostri ministri della difesa.
L'incontro di oggi chiaramente è stata l'occasione per ribadire da parte nostra il ruolo fondamentale che l'Italia riveste all'interno dell'Alleanza Atlantica. Noi siamo leader nella Nato per la qualità, la quantità della nostra azione, particolarmente siamo il primo contributore in termini assoluti alle operazioni e alle missioni dell'Alleanza Atlantica e i quinti anche al bilancio della Nato.
Il ruolo della nostra azione si articola anche attraverso la nostra presenza lungo il fianco orientale dell'Alleanza, Lettonia, Lituania, Bulgaria, Ungheria, ma anche con i dispositivi navali nel Mediterraneo, con le missioni in Iraq e in Kosovo, dove abbiamo nuovamente assunto il comando della Missione KFOR da pochi giorni, a testimonianza dello storico impegno in una regione come i Balcani, che per l’Italia è, e rimane cruciale. Voglio cogliere questa occasione per ringraziare ancora una volta i nostri uomini, le nostre donne, le nostre Forze armate che sono impegnate in queste missioni e operazioni, per la credibilità che conferiscono alla nostra Nazione e per la credibilità dell'Alleanza che contribuiscono a creare.
Al centro del nostro colloquio anche il sostegno degli alleati alla legittima difesa dell'Ucraina, il ruolo di coordinamento che la Nato può esercitare e deve esercitare da questo punto di vista.
Il nostro obiettivo comune rimane lo stesso, ovvero costruire le migliori condizioni possibili per una pace giusta, per aiutare l'Ucraina a guardare avanti.
L'Italia da questo punto di vista ha sempre fatto la propria parte: siamo arrivati al nono pacchetto di aiuti militari, concentrandoci come sempre in particolare sui sistemi di difesa antiaerea, che significa soprattutto difendere la popolazione civile, questo al netto del sostegno che l'Italia continua a dare a 360 gradi, dal punto di vista umanitario fino alla ricostruzione.
Ospiteremo nel 2025 la Ukraine Recovery Conference qui a Roma, un importante evento sul quale il Governo italiano è già al lavoro, sul quale tutto il sistema-Italia è già al lavoro. Ovviamente stiamo continuando a lavorare anche per garantire l'attuazione dell'accordo sull'utilizzo degli interessi generati dagli asset russi immobilizzati, che è stato uno dei grandi “achievements”, dei grandi obiettivi e risultati della Presidenza italiana del G7, del Vertice dei leader del G7. Abbiamo discusso di come rafforzare l'Alleanza nel suo complesso. Come sapete, noi sosteniamo da sempre la necessità che, al pilastro nordamericano della Nato, si affianchi un solido pilastro europeo. È una visione che condividiamo con il nuovo Segretario Generale e condividiamo il fatto che è essenziale per tutti noi lavorare a un'industria europea della difesa che sia innovativa, che sia competitiva, che sfrutti la complementarietà tra la Nato e l'Unione europea.
Con il Segretario Rutte siamo d'accordo che è fondamentale da questo punto di vista garantire la collaborazione internazionale, sia in Europa sia con i nostri alleati nordamericani.
So che Mark avrà oggi stesso – stasera - un incontro con i rappresentanti dell'industria della difesa italiana. Quella italiana, voglio ricordare, rappresenta in questo campo un'eccellenza internazionale riconosciuta da tutti. Quindi siamo pronti a fare anche qui la nostra parte.
Il Segretario generale ed io siamo d'accordo anche sul fatto che l'Alleanza debba sempre più rivolgere il suo sguardo sul fianco sud dell'Alleanza. Questo è un lavoro di attenzione alla dimensione del fianco sud dell'Alleanza, che l'Italia ha contribuito a fare in questi due anni, che ha portato all'ultimo Vertice della Nato anche a realizzare uno specifico capitolo delle Conclusioni che parlava proprio di un rinnovato impegno, con degli strumenti da mettere in campo per rafforzare la nostra attenzione verso il fianco sud. Chiaramente per noi è molto importante che questo pacchetto di iniziative venga portato avanti e, su questo, c'è piena disponibilità da parte di Mark, che è sempre stato molto sensibile anche a questa dinamica.
Tutti sappiamo che è necessario che la Nato sia sempre più capace di evolvere per essere all'altezza di un tempo che intorno a noi sta cambiando. Ci sono nuove sfide che sono inevitabilmente legate al concetto di difesa, al concetto di sicurezza, dallo sviluppo dell'intelligenza artificiale fino ai domini di guerre che diventano sempre più ibride. E quindi l'interconnessione necessaria nelle competenze dell'alleanza è una interconnessione fondamentale, una capacità di rimettersi continuamente in discussione.
C'è ovviamente tanto da fare - e concludo -, l'Italia farà la propria parte come l'ha fatta finora, per continuare uniti a difendere quei valori che guidano l'Alleanza da 75 anni, che in questi 75 anni hanno garantito ai nostri popoli pace e sicurezza.
Quindi grazie davvero, Mark, per essere qui. Ancora in bocca al lupo e puoi sempre contare sul sostegno dell'Italia.
 
",2024-11-05,https://www.governo.it/it/articolo/nato-dichiarazioni-meloni-rutte/26974
Intervento del Presidente Meloni al Business Forum Italia-Libia,"Buongiorno a tutti. 
Grazie di essere qui, in questa giornata che considero particolarmente importante. Ricordavo con il Primo Ministro, che ringrazio, che questa è la mia quarta visita in Libia da quando ho assunto la guida del Governo italiano, è la mia terza visita in Libia solo quest'anno, e non accade per caso. Questa frequenza di visite reciproche è il risultato di una scelta politica molto precisa che questo Governo ha fatto. Noi consideriamo il rapporto con la Libia una priorità per l'Italia, lo consideriamo una priorità per l'Europa, siamo convinti che la cooperazione profonda che ci lega non abbia ancora espresso tutte le sue potenzialità. 
L'ultima volta che io sono stata qui a Tripoli su invito del Primo Ministro, che ringrazio ancora, è stato quattro mesi fa, era il mese di maggio. L'occasione era quella del Trans-Mediterranean Migration Forum, un'iniziativa molto importante voluta dal Primo Ministro per affrontare insieme all'Italia, all'Unione Europea, alle Nazioni Africane, il tema del governo dei flussi migratori, il contrasto dei trafficanti di esseri umani. Noi in quella occasione approfondimmo diversi aspetti della nostra collaborazione su questo fronte. Perché lo cito? Perché uno di questi aspetti è collegato al lavoro che stiamo facendo oggi e offre una continuità e una integrazione di visione nel lavoro che facciamo che io considero particolarmente importante, perché insieme al lavoro che noi facciamo per combattere l'immigrazione illegale di massa, insieme al lavoro che noi facciamo avanti per garantire il diritto a non dover emigrare, che vuol dire favorire lo sviluppo, favorire la crescita, c'è un elemento fondamentale che è anche quello di favorire i canali di migrazione legale.
Il Governo italiano ha portato avanti un decreto flussi triennali per 450.000 ingressi per favorire la migrazione legale, ma chiaramente questi sono meccanismi che funzionano solamente se i due sistemi produttivi delle Nazioni che stanno cooperando si parlano, se a monte sono sistemi collegati, se a monte c'è incontro tra domande e offerte di lavoro, se a monte c'è un lavoro di formazione. 
Quindi è un altro elemento che racconta quanto la cooperazione che stiamo portando avanti corrisponda nel suo complesso a una visione molto ampia. Chiaramente il lavoro che facciamo oggi e gli aspetti che siamo qui per approfondire oggi sono moltissimi. 
Insieme al Primo Ministro abbiamo voluto fortemente organizzare questo Business Forum, che era un appuntamento che incredibilmente non si svolgeva da dieci anni ormai. E io sono molto fiera di aver contribuito a ripristinarlo perché penso che le nostre comunità imprenditoriali abbiano molto da dirsi, penso che siano molti i temi sui quali devono e possono confrontarsi e penso che il compito delle istituzioni sia quello di favorire questo dialogo. 
Allora saluto e ringrazio per questo tutti i rappresentanti del mondo produttivo italiano e libico che sono presenti oggi così numerosi. Penso che questa partecipazione ci dica sostanzialmente due cose, cioè che i rapporti tra le nostre imprese non si sono mai interrotti e che c'è interesse comune a fare un salto di qualità anche rispetto a quello che abbiamo fatto finora. 
Ecco perché io penso che il nostro obiettivo debba essere quello, da una parte, di rilanciare collaborazioni che erano ferme da tempo, dall'altro, di ampliare le collaborazioni che sono andate avanti sempre e soprattutto esplorare insieme le nuove forme di cooperazione. 
Anche per questo ho voluto personalmente essere oggi qui a Tripoli, per ribadire la volontà, per ribadire l'impegno dell'Italia, del Governo italiano a essere a fianco della Libia, del suo popolo in questa nuova fase di ricostruzione e di sviluppo. 
La Libia rappresenta per l'Italia un partner economico di prima grandezza, le nostre ottime relazioni commerciali ne sono la testimonianza. Parlano da soli i dati dell'interscambio. Nel triennio 2020 – 2023 i flussi commerciali bilaterali sono più che triplicati, passando da 2,6 a 9,1 miliardi di euro. Nel primo semestre del 2024 l'interscambio è aumentato ancora. L'Italia è il principale importatore della Libia, il terzo esportatore, il primo investitore nel settore energetico. E al contempo l'Italia rappresenta per la Libia la porta privilegiata di accesso a uno dei più grandi mercati energetici del mondo, che è quello europeo, fatto di 500 milioni di consumatori. Siamo di fatto un ponte naturale tra l'Europa, il Mediterraneo allargato, l'Africa e il Medio Oriente. Questo ci offre una doppia opportunità: lavorare per diventare uno snodo per i flussi energetici tra il Mediterraneo, l'Africa e l'Europa, un vero e proprio hub di produzione e di distribuzione ed essere così il perno di congiunzione e di collegamento di nuove interconnessioni, che devono essere chiaramente infrastrutturali ed economiche, vocazioni a cui stiamo dando voce anche attraverso il nostro Piano Mattei per l'Africa.
Da questo punto di vista la cooperazione bilaterale è già molto forte, è aperta su più fronti, compresi i campi più innovativi delle telecomunicazioni, della sicurezza cibernetica. Libia e Italia sono già connesse dal gasdotto GreenStream, da cavi dati sottomarini, ma credo che ci siano ottimi margini per costruire insieme nuove opportunità anche da questo punto di vista. Rafforzare le nostre connessioni vuol dire anche assicurare un collegamento diretto tra le nostre due Nazioni, che sia al servizio dei nostri cittadini e al servizio delle nostre imprese. 
Siamo stati per questo i primi a livello europeo ad aver riaperto ormai più di un anno fa, lo ricordava il Primo Ministro, i voli diretti con la Libia. Sono fiera di poter annunciare oggi che ITA Airways tornerà a collegare le nostre due Nazioni a partire dal gennaio 2025. Sono fiera anche del fatto che l'Italia sia stata la prima Nazione occidentale a cancellare il parere negativo sui viaggi d'affari in Libia. Penso che questi siano due tasselli fondamentali nel rilancio dei nostri rapporti economici, ma come dicevo sono convinta che la nostra cooperazione abbia ancora ampi margini di rafforzamento su molti fronti: dalla pesca all'agroindustria, l'economia del mare, la sanità, la farmaceutica. Anche per questo oggi noi sottoscriveremo numerose intese - voglio ringraziare anche la presenza del Ministro Urso che mi accompagna oggi -, forniremo alle nostre imprese ulteriori strumenti per investire e lavorare insieme. 
Quindi, gentile Primo Ministro, cari amici, con il Business Forum di oggi noi poniamo le basi per una fase completamente nuova delle nostre relazioni economiche e commerciali. Lo facciamo con la consapevolezza che Italia e Libia sono Nazioni amiche, sono Nazioni legate da secoli di storia comune, che i nostri destini sono intrecciati e siamo molto più legati di quanto spesso ricordiamo.
A noi spetta dare a questa cooperazione una forma nuova che sia capace di cogliere e sfruttare appieno le opportunità che questo tempo ci offre.
Quindi, grazie a tutti davvero e buon lavoro per il Business Forum.
",2024-10-29,https://www.governo.it/it/articolo/intervento-del-presidente-meloni-al-business-forum-italia-libia/26939
"70° anniversario del ritorno di Trieste all'Italia, l'intervento del Presidente Meloni ","Settant’anni fa, il 26 ottobre 1954, sotto una pioggia battente ed un impetuoso vento di bora, una moltitudine di donne e uomini accoglieva le truppe italiane che entravano a Trieste. Tutta la città aveva vegliato quella notte, aveva aspettato i soldati col Tricolore per abbracciarli e con loro stringersi di nuovo al resto della Nazione. Quel giorno, la Patria tornava a Trieste e Trieste tornava alla Patria. Una giornata scolpita nella memoria del popolo italiano, arrivata al culmine di una lunga storia d’amore e di sofferenze, di sconfitte e di vittoria, di amarezze e di speranze.
Se nella Prima guerra mondiale Trieste era stata il simbolo del compimento del Risorgimento e dell’Unità d’Italia, al termine della Seconda guerra mondiale la città ha incarnato una storia completamente diversa. I quaranta giorni di occupazione jugoslava, i massacri delle foibe, l’amministrazione angloamericana e l’incombere delle conseguenze di un trattato che separava Trieste dall’Italia, confinandola a “Territorio Libero”. Alla perdita delle province dell’Adriatico orientale - Pola, Fiume e Zara -, e al conseguente esodo degli italiani da quelle terre, si aggiunse una nuova “questione Trieste”, città contesa tra Italia e Jugoslavia, tra mondo libero e mondo comunista. 
Ma la questione triestina non è rimasta mai confinata alla disputa diplomatica tra le cancellerie e ai rapporti tra i governi. È stata una questione di popolo, che ha infiammato i cuori di un’intera generazione di italiani, animato il dibattito culturale e di costume. I giovani di ogni città dello Stivale sfilavano con il Tricolore e la bandiera di Trieste, su cui si staglia l’alabarda di San Sergio, e a Sanremo si cantava il volo di una colomba bianca che era al contempo una dichiarazione d’amore, il saluto e la promessa del ritorno di Trieste all’Italia. Nel novembre 1953, la rivolta di Trieste contro gli inglesi, innescata da un Tricolore strappato, aveva costituito la premessa del riscatto. I sei caduti di quelle giornate, tra cui un giovanissimo esule zaratino di appena 14 anni, Pierino Addobbati, hanno fatto rivivere alla Nazione la spinta ideale di un rinnovato Risorgimento. 
Mi auguro che il settantesimo anniversario del ritorno di Trieste all’Italia sia l’occasione per rinnovare una promessa e fissare nuovi traguardi da raggiungere. Quella promessa è ribadire la dichiarazione di fedeltà alla Patria, alla sua identità, ai suoi valori, ai suoi simboli, proiettando nel futuro la storia di cui siamo eredi. 
Oggi Trieste non è più la città della periferia d’Italia e dell’Europa, ma è al centro di un’Europa radicata in una comune identità fatta di radici, libertà, democrazia, lavoro e opportunità. È una città che, per la sua posizione geografica, è al centro di snodi strategici e può ambire a diventare una grande piattaforma logistica proiettata sull’Adriatico, e dunque del Mediterraneo e non solo.
Penso alle grandi prospettive di crescita che potrebbero arrivare dallo sviluppo del corridoio economico India-Medio Oriente-Europa, a cui l’Italia ha contribuito a dare vita in ambito G20. È una iniziativa strategica fondamentale, di cui intendiamo essere protagonisti e nella quale possiamo svolgere un ruolo decisivo. 
Trieste, allo stesso tempo “la più italiana” e “la più mitteleuropea” tra le città italiane, è anche un ponte naturale tra l'identità italiana e latina, con quella dei popoli slavi e germanici a noi più vicini. Questo ci consente di giocare un ruolo da protagonista anche nella proiezione verso i Balcani Occidentali, regione che da sempre ha un’importanza fondamentale per l’Italia. Tutto ciò che accade al di là dell’Adriatico ci interessa e noi abbiamo una grande responsabilità nei confronti di una regione che non può rimanere ancora a lungo fuori dalla casa comune europea. Anche e soprattutto per questo, l'Italia continuerà a lavorare affinché il processo di riunificazione dei Balcani occidentali all’Europa possa proseguire, con slancio e determinazione.
Ma Trieste - con le sue imprese, il suo tessuto produttivo, la sua proiezione marittima -, può giocare un ruolo importante anche per sostenere l’innata vocazione geopolitica dell’Italia a guardare verso Sud, il Mediterraneo allargato e l’Africa, anche con la spinta propulsiva del Piano Mattei, che significa approccio positivo, paritario e non predatorio con i popoli e le Nazioni di quel continente.
70 anni fa Trieste tornava all’Italia. Oggi celebriamo questa lunga storia d’amore, con l’alzabandiera solenne in Piazza dell’Unità d’Italia, i tricolori alle finestre e gli occhi al cielo per ammirare la meraviglia delle Frecce Tricolori.
L’anima di Trieste, intrisa di un’italianità profonda e tormentata, chiede prospettive, orgoglio, futuro. E noi siamo pronti a sostenere quest’ambizione. Perché Trieste è parte di noi. Trieste è Italia. 
 
",2024-10-26,https://www.governo.it/it/articolo/70-anniversario-del-ritorno-di-trieste-allitalia-lintervento-del-presidente-meloni/26929
"Celebrazioni per gli 80 anni de Il Tempo, intervista al Presidente Meloni","
Presidente Meloni: Buonasera a tutti, buonasera Direttore, grazie per l'invito. Saluto gli editori, il Presidente del Senato La Russa, il Sindaco di Roma Gualtieri, lo ringrazio per le sue parole, tutte le autorità presenti, signori e signori. Buonasera e tanti auguri. 
Domanda: Buonasera, grazie. Grazie davvero. Io volevo iniziare l'intervista da un'altra parte, però visto che siamo in un luogo di cultura, mi viene in mente il Ministero della Cultura, dove succede un po' di tutto. Allora, cos'è successo? Lei ha incontrato il Ministro. Che succede?
Presidente Meloni: Guardi, io non ho incontrato il Ministro e le confesso che ho anche capito abbastanza poco della vicenda dall'inizio. Tendenzialmente non me ne sono occupata. Seguo quello che si legge, esce sui giornali. Ricordo che quando si parlava della nomina di questa persona a Vice-Segretario Generale, poi Capo di Gabinetto del Ministero, c'è stata anche la polemica, anche da Fratelli d'Italia mi dissero guarda c'è del nervosismo per questa nomina, io ho detto parlatene col Ministro perché penso che ciascun Ministro debba scegliere le persone con cui lavora, dovendosi assumere le responsabilità del lavoro che fa. Poi in queste ultime ore ho letto qualcosa di quello che è uscito sulle agenzie, perché davvero non ho seguito la vicenda e non ho parlato con Alessandro Giuli né quando ha nominato questa persona né quando Spano si è dimesso. Apprendo, da quello che leggo sulle agenzie, che ci sarebbe un presunto conflitto di interessi tra l’attuale dimissionario, Capo di Gabinetto del Ministro della Cultura e un'altra persona che risale al MAXXI, risale ai tempi, da quello che ho capito, della gestione di Giovanna Melandri. Nessuna di queste persone è stata nominata da Alessandro Giuli e quindi credo che si debba chiedere conto a chi governava il MAXXI quando questo è accaduto. Perché la cosa che un po' mi stupisce di tutta questa vicenda è perché esca adesso. Nel senso che si sapeva ma non si è detto e lo diciamo adesso, oppure perché quando le persone cominciano a lavorare con questo Governo diventa tutto più complicato se lavori con quelli di destra, e se lavori con quelli di sinistra sia chiaro che può fare come ti pare. Questo è tutto quello che ho imparato della vicenda, poi magari si saprà altro e quando si saprà altro le saprò dire, ma davvero ho altro di cui occuparmi, confesso. 
Domanda: È una sensazione devo dire che ho provato anche io, alcune volte ripetendo cose che avevo detto, nel momento in cui vengono collocate da un'altra parte che non sia la sinistra succedono delle cose che in altri momenti non succedono. 
Presidente Meloni: Guardi, io ho visto in questi anni persone che sono state banalmente linciate, dopo che in certi mondi erano state portate a punto di riferimento, osannate, per aver semplicemente detto io non sono d'accordo con le idee di Giorgia Meloni ma mi piacerebbe parlarci per provarla a convincere. Gente che è stata linciata per aver detto semplicemente questo, in un mondo in cui le cose stanno sfuggendo di mano e nel quale c'è ovviamente un evidente utilizzo di due pesi e due misure, come mi pare riguardo a questo caso. Ma insomma, ripeto, se è una questione, come mi pare di capire, poi se c'è altro ce lo diranno, che afferisce la gestione del MAXXI da parte di Giovanna Melandri, penso che Report debba andare da Giovanna Melandri. Questo farei io.
Domanda: È una settimana in cui un tema in maniera molto forte ha invaso il dibattito politico, la polemica politica. Parte da una mail, tra l'altro pubblicata dal Tempo negli scorsi giorni, che lei ha ripostato, una mail che racconta che c'è un giudice in Italia che l'ha definita “pericolosa, più pericolosa di Silvio Berlusconi”, per un motivo particolare, perché lei non ha indagini, non ha inchieste e quindi in qualche modo è “forte”. Il riferimento era alla riforma della giustizia. Io le chiedo, è scoppiato un putiferio su questa mail, giustamente, perché il tema della giustizia è un tema importantissimo. C'è un disegno per sovvertire questo Governo? C'è un pezzo della magistratura a cui non piace che Giorgia Meloni governi l'Italia? 
Presidente Meloni: Allora, guardi, Direttore, intanto le voglio esprimere alla mia solidarietà perché so che per aver pubblicato questa mail, che era stata inviata da un magistrato a 500 persone e qualcuno ha presentato un esposto, anche questo fa un po' specie, no? Fa un po' specie che gli stessi che sostengono che sia perfettamente giusto e lecito infiltrarsi nei partiti politici per fare delle presunte inchieste con il “taglia e cuci” e che dicono che è perfettamente normale che le chat private delle persone vengano pubblicate sui giornali, se poi viene pubblicata una mail che è stata mandata a 500 persone, allora si chiede l'intervento del Tribunale. Anche questo è l'utilizzo dei due pesi e delle due misure dai quali parlavamo poc'anzi e che secondo me ha messo oggettivamente in difficoltà la onestà intellettuale di alcune personalità. Dopodiché, sulla questione, guardi, io non parlerei di complotto. Voglio dirlo anche perché, le poche volte che leggo i giornali, leggo sempre di questa Giorgia Meloni complottista. Non ho mai parlato di complotti. Addirittura c'è gente che fa le interviste per dire non l'ho fatto io il complotto, che fa un po' sorridere. Poi ho capito che le fanno soprattutto per far credere che contano qualcosa. Per me sono tutte dinamiche abbastanza bizzarre. Non credo che ci sia un disegno di sovvertire la volontà popolare. Credo che ci sia da parte di alcuni un sostanziale menefreghismo rispetto alla volontà popolare.
Cioè, come a dire, se il popolo vota bene e vota come noi crediamo che debba votare, allora la democrazia è una grande risorsa. Ma se il popolo non capisce e non vota come dovrebbe votare, allora andranno corrette in qualche maniera le scelte del popolo. Sulla mail del magistrato, guardi io ho pubblicato questa frase perché dice due cose vere: dice che io non agisco per interesse personale ma per visione politica, lo confermo, dice che questo è un problema, ma io lo so. È quello che ho detto in questi anni. Cioè, ritengo che in questa Nazione una politica forte, una politica che non ha scheletri nell'armadio, una politica che non ha una seconda agenda, che non è condizionata da interessi personali e che quindi non è condizionabile è un problema per molti. È un problema per tutti quelli che sulla debolezza della politica hanno costruito degli imperi. Quindi, ne sono consapevole, l'ho detto da tempo, ma credo che il ruolo della politica sia esattamente quello che io sto cercando di esercitare: rispondere nel rispetto delle regole alla volontà popolare e non farmi condizionare da nessuno, rispetto a quello che io ritengo sia giusto nel rispetto delle regole per dare risposta ai cittadini. Quindi, sono tutte cose che io conoscevo già, non mi spaventano, dovrebbero fare riflettere e dovrebbero fare riflettere molti, ma penso che siano una buona notizia per i cittadini che governo, sapere che c'è una persona che non si fa condizionare perché non ha scheletri nell'armadio e non rincorre interessi personali, ma gli interessi dei cittadini, secondo quella che è la sua visione. Credo che la politica questo debba fare. 
Domanda: Questa mail si collegava a un dibattito che in realtà non doveva centrare molto col tema della magistratura politicizzata, perché si legava al dibattito su una sentenza che riguarda gli immigrati, che riguarda il modello Italia-Albania che lei ha realizzato e che ha avuto questa battuta d'arresto proprio a causa di una sentenza, emessa da un magistrato su cui anche pende l'accusa di fare parte di quella parte della magistratura che avrebbe da molto tempo in qualche modo anticipato la sua linea di visione e di pensiero su questo. Di fatto l’Europa stava guardando a questo modello, sta guardando a questo modello, si è visto, no? Da Ursula von der Leyen a molti Paesi d’Europa, dicono l'Italia ha fatto una cosa nuova, finalmente, dopo molti anni, e questo lo dico perché lo penso profondamente, in cui si è fatto un gran caos sul tema delle migrazioni in questo Paese. E invece qui la magistratura la ferma. Le chiedo, si esce da questa contrapposizione, da questa interruzione, il Governo è intervenuto, e come ne usciamo? 
Presidente Meloni: Guardi, intanto secondo me su questo tema non dovrebbe esserci una contrapposizione, né io cerco su questo tema una contrapposizione. Io penso che nessuno Stato di diritto possa prescindere dal Governo dei flussi migratori e possa prescindere da una lotta all'immigrazione illegale. Per moltissime ragioni che non elencherò perché faremmo le 9 di sera - e il Presidente La Russa ha la partita e già me l'ha fatto notare perché la Russa quando c'è la partita non guarda in faccia a nessuno - ma una delle quali è banalmente che l'immigrazione illegale è nemica soprattutto della migrazione legale. Cioè, noi per anni in Italia abbiamo dovuto limitare i flussi d'ingresso di chi, rispettando le regole, voleva entrare in territorio italiano perché avevamo troppi immigrati clandestini. Quindi abbiamo detto in buona sostanza al mondo che se tu volevi entrare in Italia lo potevi fare ma dovevi pagare dei trafficanti di esseri umani e delle organizzazioni criminali che avrebbero fatto la selezione di ingresso in Italia. Io non penso che questo sia uno Stato di diritto e penso che su questo anche la magistratura sia d'accordo con me.
Dopodiché, io ho detto - e ripeto - che la sentenza alla quale lei si riferisce è una sentenza che considero assolutamente irragionevole perché in buona sostanza non riguarda il tema dell'Albania. Attenzione, poi arrivo all'Albania. Non riguarda il tema dell'Albania. La sentenza che viene fatta adesso da questi giudici riguarda tutti gli immigrati illegali che arrivano in Italia da alcune Nazioni, sia che arrivino in Albania, sia che vengano in Italia. Parliamo segnatamente di due Nazioni. Bangladesh, vado a memoria, 170 e rotti milioni di abitanti. Egitto: 104 circa, vado sempre a memoria, milioni di abitanti. Parliamo complessivamente di 280 milioni di potenziali persone alle quali noi stiamo dicendo venite, venite liberamente, non c'è assolutamente niente che noi possiamo fare per impedire che voi veniate illegalmente in Italia. A me pare abbastanza irragionevole e abbastanza incapacitante per la politica migratoria che qualsiasi Stato di diritto e qualsiasi Paese deve fare. Attenzione, i giudici si rifanno a una sentenza della Corte europea nel caso specifico del quale parliamo, ma io le devo dire che le non convalide dei trattenimenti dei migranti irregolari sono cominciate da molto prima. Cioè noi è dal Decreto Cutro che cerchiamo di risolvere questo problema per cui ci sono dei migranti che arrivano da Paesi sicuri, per i quali chiediamo il trattenimento ai fini del rimpatrio, e il trattenimento non ci viene convalidato.
Quindi la questione dell'Albania è strumentale. La questione riguarda complessivamente la possibilità per noi di governare i flussi migratori. Io penso che per questo la sentenza sia irragionevole e che sia anche dettata da un approccio di visione molto diverso da quello che ha il Governo, perché la sentenza è intervenuta adesso, ma la non convalida dei trattenimenti ce l'avevamo da prima e perché uno dei giudici che hanno emesso questa sentenza aveva pubblicamente dichiarato la propria contrarietà al protocollo Italia-Albania. 
L'Albania, e qui arriviamo a un altro punto, nella sentenza viene richiamata più volte, ma è totalmente irrilevante. Ripeto, se quei migranti fossero rimasti a Lampedusa e portati in un qualsiasi centro di trattenimento in Italia, noi avremmo avuto lo stesso risultato.
Perché l'Albania viene richiamata con questa costanza? Perché il protocollo Italia e Albania è oggettivamente un progetto che può cambiare il tema della gestione dei flussi migratori. Questo lo capiscono tutti. Lo capiscono i Paesi europei che ci stanno sostenendo: ricordo che il tema di approfondire nuove soluzioni per la gestione del tema dell'immigrazione illegale è nelle conclusioni dell'ultimo Consiglio europeo. Ricordo che c'è una lettera firmata da oltre 14 Paesi, membri del Consiglio europeo, alla Commissione europea che dice approfondiamo, esploriamo, prendiamo in considerazione l'ipotesi di replicare questo modello.
È ovvio che come chi vuole gestire, fermare l'immigrazione illegale, capisce che quello può essere una chiave di volta in positivo, chi non la vuole fermare capisce che quella può essere una chiave di volta in negativo. 
Io l'avevo messo in conto che questo progetto avrebbe dovuto superare molti ostacoli, però le dico una cosa, Cerno, li supererà. Il protocollo Italia-Albania funzionerà. Io non intendo, da questo punto di vista, consentire che una soluzione che abbiamo individuato, nel pieno rispetto del diritto internazionale ed europeo, nel pieno rispetto del diritto italiano, di gestire l'immigrazione illegale, venga smontato semplicemente perché - in questo caso parlo della politica e non della magistratura - c'è una parte della politica che non è d'accordo con questa lettura di come si debba gestire l'immigrazione. Io mi sono assunta una responsabilità col popolo italiano che è quello di affrontare e risolvere il problema dell'immigrazione illegale, e devo essere messa nella condizione di fare il mio lavoro. Poi, se ci sono delle sentenze o delle iniziative che prende la magistratura, come è stato in questo caso, convochiamo il Consiglio dei Ministri e cerchiamo di risolvere. Continueremo a convocare il Consiglio dei Ministri per cercare di risolvere, perché penso che sia nel nostro diritto, nel momento in cui sono gli italiani che ci giudicano, essere messi anche nella condizione di lavorare per dare risposte a quegli italiani che ci devono giudicare, perché non si può dire tu ti assumi la responsabilità di risolvere o di non risolvere i problemi, ma sia chiaro che poi gli strumenti per risolvere i problemi non ne puoi avere. Questa è l'unica cosa che non si può fare. Quindi io sono determinata ad andare avanti, sono convinta della bontà di questo progetto, penso che molte cose che sento dire anche dalla sinistra italiana e dalla sinistra europea, imbeccata da quella italiana, su questo progetto siano totalmente insensate. Oggi c'era una parlamentare, non lo so, credo spagnola, socialista, che diceva al Parlamento europeo che è una violazione del diritto internazionale.
In Albania viene applicato il diritto europeo. Quindi, se non rispetta i diritti umani temo che si debba rivedere il diritto europeo signori, altrimenti ditemi di che cosa stiamo parlando, sono tesi oggettivamente surreali. Ma sapevamo che avremmo avuto questo confronto e voglio semplicemente lavorare. Io voglio essere messa nella condizione di lavorare nel rispetto delle regole, che è quello che ho fatto dall'inizio, ma mi sono presa degli impegni con il popolo italiano, secondo quella che è la volontà della maggioranza degli italiani, e farò tutto quello che posso, compreso se è necessario lavorare giorno e notte, ma darò quelle risposte agli italiani.
Domanda: É  il compleanno de Il  Tempo, ha compiuto 80 anni...
Presidente Meloni: Scusi, però una cosa devo dire, mi sono dimenticata di dire una cosa. Mi segno delle frasi per ricordarmi. Sono rimasta molto colpita dalla richiesta che i parlamentari europei del Partito Democratico hanno fatto alla Commissione europea di aprire una procedura di infrazione contro l'Italia per il protocollo Italia-Albania. 
Mi corre l’obbligo di ricordare  a questi parlamentari europei rappresentanti degli italiani che il Protocollo Italia-Albania è stato approvato dal Parlamento della Repubblica Italiana, mi corre l'obbligo di ricordare a queste persone che non è esattamente normale che dei rappresentanti degli italiani vadano in Europa a chiedere che l'Italia venga punita. Perché adesso le spiego come funziona una procedura di infrazione, perché uno direbbe «ah beh, il Governo!» No! Quando tu fai una procedura di infrazione, quando l'Europa fa una procedura di infrazione, se viene condannata, viene condannata a pagare. Ci sono stati condannati per procedure di infrazione che pagano anche un milione di euro al giorno per le infrazioni aperte dalla Commissione europea. Quindi quello che ci stanno dicendo - mi dispiace ma è quello che penso e quello che dico - quello che stanno chiedendo i parlamentari europei del Partito Democratico è di punire gli italiani per non aver votato come volevano loro. E io penso che questo sia al di là di qualsiasi dialettica interna. 
Domanda: É  più danno erariale questo quindi che non quello che le hanno contestato?
Presidente Meloni: Il danno erariale da quelli dei banchi a rotelle, anche no. Il danno erariale da quelli del Superbonus, anche no. Diciamo che se qua vogliamo aprire le procedure per il danno erariale temo che qualcun altro si debba preoccupare molto più di me. Perché l'abbiamo visti come sono stati utilizzati i soldi in questi anni. 
Domanda: É  il compleanno de Il Tempo, 80 anni, ma è anche il compleanno del suo Governo, che ne compie due di anni, e quindi auguri anche al Governo. E quindi le chiedo semplicemente se ci fa un bilancio, quello che lei si è fatta di questi due anni di Governo, di questa esperienza, e se ci dice una cosa che non rifarebbe. 
Presidente Meloni: Forse non mi ricandiderei, ma sto scherzando. Non lo sono. Io di solito non le faccio le cose che non rifarei, e quindi non me ne viene in mente nessuna. Poi, chiaramente, ci sono degli errori di valutazione che possono aver fatto, ci sono delle cose che sono riuscite meglio, delle cose che sono riuscite peggio. Insomma, nella vita, quando fai sbagli e quando non fai che non sbagli. Però voglio dire, adesso non so se lei mi chiede un bilancio politico o un bilancio personale. 
Domanda: Un bilancio personale. 
Presidente Meloni: Allora, il bilancio personale è che sono in pace con la mia coscienza e la mia coscienza è una ragazza molto aggressiva, diciamo un po' pesante, perché non avrei potuto lavorare di più, non avrei potuto metterci più entusiasmo, più passione, più dedizione, più sacrificio. 
Io ho capito quasi subito che i diritti di Giorgia e i doveri del Presidente del Consiglio erano sostanzialmente incompatibili, quindi le rinunce sono state tante, penso che ne valga la pena, che ne sia valsa la pena. Perché il grande insegnamento di questi due anni, secondo me - e non è un insegnamento solo per me, credo che debba essere un insegnamento per tutti - è che questa Nazione può veramente ancora stupire, può veramente ancora indicare la rotta, può ancora risalire le classifiche, questa Nazione può riprendersi il suo spazio nel mondo. 
Forse siamo noi che alla fine non ci crediamo abbastanza, perché poi non è che noi abbiamo fatto miracoli e non avremmo potuto farne, però oggi vediamo un'Italia che rispetto al racconto che ci siamo fatti, che eravamo sempre il fanalino di coda, che eravamo gli ultimi, che non funziona niente, oggi qualche soddisfazione ce la siamo presa, no? Lo vediamo sui dati economici, lo vediamo sulla centralità internazionale, lo vediamo anche su questi dibattiti a livello internazionale su quello che fa l'Italia, lo vediamo sui dati sull'occupazione, lo vediamo sullo spread, lo vediamo sulla borsa.
Ci sarebbe da raccontare tantissimi dati, gliene racconto uno solo. Ieri, ultima emissione di BTP sul mercato, noi abbiamo offerto 13 miliardi di euro.  Sono arrivate richieste per oltre 200 miliardi di euro. Sapete che significa? È il valore della credibilità del nostro sistema, non è il valore della credibilità del Governo. 
Sicuramente il Governo ci mette la stabilità che è fondamentale, la capacità di indicare la rotta, ma è la credibilità del nostro sistema. Allora, a volte ho l'impressione che da fuori, dall'estero, ci vedano più solidi, più credibili, più capaci, più straordinari di quanto non riusciamo a vederci noi. 
Allora, il grande insegnamento per me di questi due anni è se noi smettiamo di flagellarci dalla mattina alla sera e di sottolineare sempre e solo, anche tra di noi, quello che non va, quello che potremmo migliorare, fermo restando che dobbiamo migliorare un sacco di cose, e ricominciamo a credere un po' in chi siamo, nel ruolo che abbiamo nel mondo e cominciamo a vederci un po' come ci vedono da fuori, beh davvero a questa Nazione io penso che nessun obiettivo sia davvero precluso, però ci dobbiamo credere noi. 
Il Governo ci crede, il tessuto produttivo ci sta credendo, perché buona parte dei risultati che noi raggiungiamo non li dobbiamo al Governo, li dobbiamo alla capacità, alla forza, alla creatività, alla determinazione del nostro tessuto produttivo, ma davvero dobbiamo tornare a un sano orgoglio di essere italiani, di quello che rappresentiamo, di quello che la nostra Nazione rappresenta nella civiltà, di quello che rappresenta anche nell'attuale contesto e di quanto ancora possiamo stupire a 360 gradi. 
Domanda: Le faccio una domanda sulla manovra che il Governo sta per varare, perché negli ultimi anni, ma direi più che anni, manovra è un momento in cui, nella situazione di crisi economica generale, nella situazione del debito pubblico, tutto quello che sappiamo, dà sempre l'impressione di essere pericolosissima da fare per un Governo. Tanti anni fa la manovra era che erano tutti contenti, diamo qui, diamo lì, adesso... Qui però, quando il Governo la racconta, sembra una cosa, poi qua l'opposizione dice tutto il contrario. Avete abbassato le tasse, no le hanno alzate, il cento medio, no il cento medio... Allora le chiedo, dica francamente – la possono criticare su tante cose però non per questa - agli italiani perché i più deboli e il famoso cento medio, che poi è medio basso, cominciano adesso a fare un po' di fatica, guadagna qualcosa da questa finanziaria che si inserisce nel suo progetto, che lei ha detto dall'inizio dovrà durare 5 anni per vedere cosa riusciamo a fare, ma va in questa direzione. 
Presidente Meloni: Guardi, noi abbiamo fatto una manovra che ricalca il lavoro che abbiamo già fatto con le precedenti due, perché noi in due anni di Governo abbiamo approvato già tre manovre di bilancio, perché siamo arrivati e appena arrivati all'inizio del nostro Governo abbiamo varato la prima manovra e la strategia è sempre la stessa. 
Punto primo, noi siamo in una situazione non facile economicamente, quindi le risorse a disposizione sono poche, la scelta è quella di concentrare le poche risorse che abbiamo su alcune grandi priorità, che abbiamo previsto all'inizio e che sono sempre quelle. 
Una di queste priorità è sostenere il lavoro, sostenere i salari, quindi le famiglie, particolarmente i redditi medio-bassi, ma non solo e rafforzare il loro potere di acquisto. 
La terza priorità è la famiglia non solo per una questione di visione ma anche per un fatto di incentivo alla natalità, che è anche anch’essso un tema economico, l’ho detto tante volte. Noi viviamo in una società nella quale continuiamo a invecchiare. Se va avanti così, noi possiamo parlare di welfare quanto vogliamo, possiamo parlare di pensioni quanto vogliamo, ma noi avremo una situazione sempre meno sostenibile e quindi bisogna secondo me aiutare, rafforzare le famiglie che mettono al mondo dei figli. 
In ultimo la salute dei cittadini e poi arriviamo anche alla sanità. 
Che cosa fa questa manovra nello specifico? Si concentra su queste priorità, adesso le dico il grosso dei provvedimenti, lo fa senza aumentare le tasse perché questo è un fatto che le tasse non vengono aumentate, lo fa, anche questo molto importante, mantenendo i conti in ordine, quindi non sperperando risorse che non sono nostre. Ecco, cerchiamo di fare questo lavoro. 
Che cosa prevede la manovra? A grandi linee. Noi confermiamo tutti i provvedimenti dello scorso anno con alcuni miglioramenti su quelli che erano i nostri provvedimenti principali. Cuneo contributivo, lei ricorderà, quindi andiamo alla risposta alla domanda nel concreto, lei ricorderà che noi abbiamo abbattuto di 6/7 punti il cuneo contributivo dei lavoratori che avevano un reddito fino a 35 mila euro.
La prima rimostranza che c'è stata fatta al tempo, particolarmente dai sindacati, era che questa misura non era una misura strutturale. Noi con questa manovra l'abbiamo resa strutturale. Il cuneo passa da contributivo a fiscale quindi non è più un cuneo contributivo ma è un cuneo fiscale e si allarga fino alla platea dei lavoratori con un reddito che arriva a 40 mila euro con un décalage perché c'era nella precedente versione effettivamente uno scalone che era un po' discriminante. Quindi rendiamo strutturale il cuneo fiscale, in questo caso per i lavoratori, che secondo me è un grande impegno, perché questa è una misura che costa miliardi e miliardi di euro. 
Dopodiché rendiamo strutturale anche l'accorpamento delle prime due aliquote IRPEF, che è una delle prime misure della realizzazione della riforma fiscale, chiaramente ad avere più soldi ed è la sfida, secondo me, dal prossimo anno in poi di lavorare sugli scaglioni più alti, dove diventa chiaramente più significativo anche per il ceto medio. 
Rendiamo strutturale la super deduzione del costo del lavoro al 120% per chi assume nuovi lavoratori. Insomma, i dati sull'occupazione sono figli anche, secondo me, di questi segnali. Sulla famiglia avevamo cominciato con il tema del congedo parentale, lei ricorderà che il primo anno noi abbiamo aggiunto un mese di congedo parentale retribuito all'80%, il secondo anno abbiamo aggiunto un secondo mese di congedo parentale tra quelli chiaramente che oggi vengono retribuiti al 30%, al 60% poi diventato all'80%, quest'anno aggiungiamo un terzo mese di congedo parentale retribuito all'80 per cento. Perché? Perché anche lì noi abbiamo concentrato molte risorse sulle madri lavoratrici. Questa è una scelta di visione, Cerno. 
Io penso che sia la più grande battaglia di cosiddette pari opportunità che vuoi fare. Perché se una donna ancora deve scegliere nel 2024 tra poter mettere al mondo un figlio e poter avere un posto di lavoro, poter inseguire la propria carriera, è lì che non c'è la libertà, è lì che tu devi garantire la libertà e lo fai dando degli strumenti, tant'è che un altro provvedimento sulla famiglia quest'anno è quello di istituire un fondo con il quale vogliamo allargare la decontribuzione che avevamo messo in campo per le donne lavoratrici con due o più figli anche alle lavoratrici autonome perché lo avevamo fatto solo per i lavoratori dipendenti. 
Dopodiché abbiamo introdotto un contributo di 1000 euro alla nascita di tutti i nuovi bambini e lo abbiamo coperto togliendo la detrazione per i figli a carico sopra i 30 anni cioè sono risorse che piuttosto vale la pena di spendere sui nuovi nati. Dopodiché, l'altra grande questione è, come dicevamo, la sanità.
Domanda: Ah, beh, la accusano di tutto.
Presidente Meloni: Aprofitto per fare un po' di chiarezza. Ho sentito dire un po' di tutto, però ringraziando Dio i numeri... 
Domanda: Beh, dicono che lei avrebbe colpito la sanità pubblica... 
Presidente Meloni: Dicono che io ho tagliato sulla sanità. Ora, siccome i numeri non sono un'opinione, e me li sono scritti per essere sicura. Prendiamo a riferimento, lo facciamo un'altra volta, il 2019. Nel 2019 c'era il governo di centrosinistra, era l'anno prima del Covid - diciamo che tiriamo fuori gli anni del Covid. Quanto c'era sul Fondo Sanitario Nazionale nel 2019? 114 miliardi di euro. Quanto c'è sul fondo sanitario nel 2025 secondo questa manovra? 136,5 miliardi di euro. Ora - se lo chiedo a mia figlia a Ginevra forse ce la fa -, è più alto 114 o è più alto 136? Ora, calcolatrice alla mano, 114,5 meno 136, 5 fa 22 miliardi di euro di differenza. 
Dopodiché, lo spieghiamo in maniera ancora più facile. Quanto spendiamo in Italia per ogni cittadino sulla sanità? Spesa pro capite, che ì dovrebbe essere il metro di giudizio, perché a me fa un po' sorridere questa cosa che si fa in rapporto al PIL, cioè in rapporto alla ricchezza. Va bene, si può anche fare il rapporto alla ricchezza, ma è ovvio che se tu hai il PIL che sale perché abbiamo fatto un buon lavoro, ti diminuisce la percentuale sul PIL, ma non vuol dire che ci metti meno soldi; mentre se devasti il PIL - e non dico niente -, anche se ci metti meno soldi sembra che ce ne hai messi di più, ma insomma è oggettivamente un gioco, no? 
Allora, vediamo quanto lo Stato italiano spende per ogni cittadino in sanità. Nel 2019 lo Stato italiano spendeva per ogni cittadino in salute 1.919 euro, nel 2025 spenderà per ogni cittadino 2.317 euro. Ci sono 398 euro in più a cittadino spesi sulla sanità. 
Ora, come si possa sostenere la tesi che noi abbiamo tagliato sulla sanità per me rimane un mistero di Fatima, però in questa Nazione si può sostenere un po' tutto e, anche quando ci sono i numeri, si sostengono delle tesi bizzarre. 
Dopodiché, avrei voluto mettere più soldi sulla sanità? Certo che avrei voluto mettere più soldi sulla sanità, avrei voluto mettere più soldi sulle pensioni. Oggi ho letto un post in cui Giuseppe Conte dice che sulle pensioni minime non abbiamo aumentato abbastanza. Ma davvero? Adesso vi racconto perché non abbiamo aumentato abbastanza le pensioni minime. Non abbiamo aumentato abbastanza le pensioni minime e non abbiamo messo più soldi, come avremmo voluto, sulla sanità perché noi abbiamo fatto una manovra da 30 miliardi di euro per il 2025 e nel 2025 abbiamo da pagare 38 miliardi di euro di superbonus che è servito a ristrutturare meno del 4% delle case degli italiani, prevalentemente seconde case. Se noi non avessimo avuto questi 38 miliardi di euro da spendere per il superbonus, di quanto avremmo potuto aumentare le pensioni minime? Vuole che glielo dica? Di 20.000 euro per ciascun pensionato minimo. Quindi, se i soldi non fossero stati gettati dalla finestra per fare delle cose che non avevano un impatto, che non erano prioritarie, oggi avremmo molte più risorse per fare le cose prioritarie che la sinistra, che ha speso i soldi in cose che non erano prioritarie, ci chiede oggi di fare, ma non ha fatto quando governava. Non so se la frase regge.
Domanda: Mi sembra che sia stata molto chiara. Siamo però anche in uno scenario dove si parla di guerra ormai da tanto tempo e tutti i giorni. Il Medio Oriente è riesploso in questo conflitto che non sembra avere soluzione. Il Governo italiano sostiene Israele, ma sostiene anche e con molta forza il cessate il fuoco in Libano e a Gaza. Ieri c'è stato anche un incontro in Italia abbastanza importante, perché per la prima volta i soggetti che a livello internazionale non si parlano, anzi fanno altro che parlarsi, qui hanno avuto modo di iniziare un dialogo. E quindi le chiedo in che modo il Governo italiano sta facendo pesare il suo ruolo in questa complicata situazione internazionale - perché pensare che sia semplice, che ci sia una soluzione unica, un unico colore, vuol dire non essere persone serie - e che cosa lei pensa che possa succedere e che sia in qualche modo utile ad arrivare a una migliore gestione della crisi a Gaza. 
Presidente Meloni: Io penso che l'Italia debba continuare a fare quello che ha fatto finora lavorando chiaramente moltissimo su questo dossier, mantenendo un equilibrio, una credibilità che ci viene di fatto riconosciuta da tutti gli attori internazionali e da tutti i protagonisti nella regione. Noi siamo stati al fianco di Israele come si sa, siamo stati al fianco del suo diritto di garantire la sua sicurezza e forse anche la sua stessa esistenza, perché a distanza di un anno le cose si dimenticano facilmente, ma io continuo ad essere convinta che l'aggressione di Hamas del 7 ottobre del 2023 chiaramente avesse una strategia. Da sempre la strategia del fondamentalismo è quella di isolare Israele. E io credo che la strategia fosse proprio quella di costringere Israele a una risposta così aggressiva, così forte, da minare la possibilità di normalizzazione che nella regione si stava portando avanti. Il vero nemico erano gli accordi di Abramo, il vero nemico erano gli accordi che alcuni Paesi del Golfo, in particolare, stavano portando avanti con Israele per normalizzare i rapporti con lo Stato di Israele. E quindi dobbiamo ricordarci qual è la strategia che stava alla base di questo attacco anche per capire come dobbiamo muoverci. Per questo motivo noi siamo stati ovviamente al fianco di Israele, anche se sosteniamo con forza un cessate il fuoco, e io lo sostengo particolarmente oggi. Penso che con la morte di Sinwar, cioè del massimo simbolo della responsabilità degli attacchi del 7 ottobre di Hamas, si apra una finestra che Israele deve saper cogliere e sulla quale noi stiamo chiaramente lanciando appelli, parlando, facendo ogni genere di moral suasion, perché io sono molto preoccupata - e non ne ho fatto mistero - sia dal rischio di una escalation le cui conseguenze possono essere per noi imprevedibili e inimmaginabili, ma sono anche molto preoccupata per l'isolamento crescente di Israele nel mondo, per l'isolamento crescente nella regione, per l'isolamento crescente nelle nostre opinioni pubbliche. È come se una parte di quella strategia stesse riuscendo. Ovviamente noi stiamo lavorando con tutti i nostri partner, ci lavoriamo quotidianamente. Secondo me qualche spiraglio potrebbe esserci, continuiamo a lavorarci. Chiaramente la situazione è molto complessa. Lei sa che io sono stata in Libano e in Giordania l'ultima volta la settimana scorsa. Tenga presente che in Libano c'è attualmente circa un milione di sfollati - parliamo di uno sfollato su 5 abitanti –in una situazione nella quale impatta anche la crisi dei profughi siriani: in Libano, sempre su 5 milioni di abitanti, noi abbiamo un milione di sfollati e un milione e mezzo di profughi siriani. È una situazione potenzialmente esplosiva. A Gaza la popolazione è allo stremo. L'Italia qui è stata impegnata, come lei sa, dall'inizio, come siamo impegnati ovviamente anche sul Libano. L'ultima iniziativa è stata quella di Food for Gaza, con la quale noi abbiamo portato nella Striscia, grazie alla collaborazione della Giordania, Nazione che ha un ruolo molto strategico in questa fase, circa 47 tonnellate di generi alimentari. È un lavoro che stiamo continuando a fare, però serve a tamponare. Serve a tamponare e noi continuiamo a fare del nostro meglio, poi sulla diplomazia bisogna saper fare di più. Vediamo. Noi abbiamo fatto questa iniziativa ieri con il G7 che ha dato buoni frutti, ce ne sarà un'altra che fa la Francia credo domani, se non vado errata. Quindi la comunità internazionale si sta muovendo, con i nostri partner ci stiamo muovendo, lo facciamo quotidianamente, ma la diplomazia è l'unico strumento del quale disponiamo e penso che si debba utilizzare a 360 gradi in questo momento. 
Domanda: Le faccio un'ultima domanda. Stranamente tra un po’ si vota: in Italia si vota sostanzialmente ogni mese, ogni sei mesi. E ci sono le elezioni regionali. Io le dico che ho sempre avuto l'idea che i cittadini sono molto intelligenti e quindi, se votano il sindaco scelgono il sindaco, se votano il Presidente della Regione c'è il Presidente della Regione, se votano per le politiche scelgono la maggioranza di governo da cui vogliono farsi governare, però si dice sempre che le elezioni sono un segnale nazionale, il midterm. Quindi le chiedo: Liguria e poi Emilia Romagna e Umbria intanto sono o non sono un segnale nazionale? E poi ci sono delle situazioni particolari, perché in Liguria abbiamo un'elezione dovuta alle dimissioni di Giovanni Toti dopo l'arresto, i domiciliari e tutta la storia che sappiamo, e l'Emilia Romagna che va a votare dopo un anno di disastri ambientali legati ad alluvioni che hanno mostrato una fragilità gigantesca di questo territorio. Che ruolo avranno queste elezioni per il Governo e per il centrodestra? Che cosa lei si aspetta e che cosa lei vuole fare per portarsi a casa in queste Regioni. 
Presidente Meloni: Intanto andrei per gradi, nel senso che intanto si vota domenica e lunedì in Liguria, partiamo da qui. Io sono abbastanza ottimista, ma insomma sono anche una persona che non ama parlare di queste cose prima. È un fatto scaramantico, quindi non le dirò niente di più. Voglio dirle che mi fa ben pensare il fatto che nessuno ne stia parlando del voto di Liguria. E voglio dirle che voglio ringraziare Marco Bucci per aver accettato questa candidatura, che ho considerato vergognosi gli attacchi contro Marco Bucci per essersi candidato nonostante la sua malattia. Penso che Marco Bucci abbia fatto invece una scelta molto coraggiosa, Tommaso, perché nessuno di noi sa quanto tempo ha a disposizione, questa è la verità. La differenza la fa come lo spendi quel tempo. E quindi io devo ringraziare Marco Bucci per questa scelta molto bella, molto coraggiosa al servizio della sua comunità. Voglio dire che cosa farò io. Noi facciamo sempre un comizio di chiusura della campagna elettorale per queste elezioni regionali che in questo caso faremo con Antonio Tajani e Matteo Salvini venerdì a Genova. Lo faremo per questa Regione, lo faremo ovviamente per le altre. Penso che in Liguria il centro-destra abbia in ogni caso portato a casa dei risultati importanti, penso che si possa fare un lavoro ancora migliore. Per quello che riguarda l'Emilia Romagna vedremo, ma io francamente non mescolerei il tema dell'alluvione con il tema elettorale. Trovo francamente, ma l'ho detto in tante occasioni, che dividersi su queste questioni non sia una cosa intelligente. Noi affronteremo, purtroppo continueremo ad affrontare queste emergenze, dobbiamo insieme cercare delle soluzioni strutturali sia in tema di messa in sicurezza del territorio, sia in tema di sostegno alla protezione civile - anche lì servono tante risorse, tanto lavoro. È un lavoro che si può fare solamente se i livelli istituzionali si mettono insieme. Ho visto un sacco di polemiche da una parte e dall'altra, da tutte, che secondo me non aiutano alla fine, che non piacciono neanche ai cittadini. Quindi una cosa è la ricostruzione e il lavoro di emergenza. Ho visto un messaggio del sindaco di Bologna, che chiamerò tra stasera e domani mattina, quindi sono sempre a disposizione e continuiamo a lavorare. La campagna elettorale è un'altra cosa. Anche sull’Emilia Romagna e l'Umbria, man mano che si avvicinano, proporremo la nostra ricetta come alternativa a quella dei nostri avversari, ma poi sono sempre gli italiani a decidere. È un test. La democrazia è sempre un test, per quello che mi riguarda. Per me, quando votano i cittadini, il responso dei cittadini è sacro, sia che sia un Municipio, un Comune, una Regione o il governo della Nazione. Non ho questo uso dei due pesi e delle due misure per cui se vinco era un test nazionale e se perdo è una Regione che non conta niente - perché ho sentito anche questo. Per me quello che dicono i cittadini è sempre importante e lo sto sempre ad ascoltare. 
",2024-10-24,https://www.governo.it/it/articolo/intervista-del-presidente-meloni-alle-celebrazioni-gli-80-anni-de-il-tempo/26910
"Visita in Giordania e Libano, punto stampa del Presidente Meloni","Faccio con voi volentieri un punto su questa breve ma secondo me significativa visita in Giordania e in Libano. Come sapete oggi ho incontrato Re Abdullah II di Giordania. Volevo portare la vicinanza e il rispetto dell'Italia, una Nazione che è oggettivamente fondamentale per la stabilità del Medio Oriente, che anche in questa difficile fase, sta dimostrando la sua capacità di utilizzare sempre pragmatismo, di essere moderata, una Nazione che è molto importante soprattutto per il sostegno alle popolazioni civili. Il Re di Giordania e il suo Governo stanno pensando a nuovi strumenti molto concreti, particolarmente per aiutare le popolazioni civili di Gaza, alle quali l'Italia ha garantito il suo pieno supporto, del resto abbiamo già lavorato insieme nell'iniziativa Food for Gaza che ci ha permesso di consegnare 47 tonnellate di generi alimentari nella Striscia.
Con il Re di Giordania abbiamo affrontato, oltre alla crisi in atto più ampiamente intesa, anche la questione dei profughi siriani. Il grande tema dei profughi siriani sta impattando pesantemente sia in Giordania che in Libano. In Giordania  ne sono stimati 600 mila, 600 mila sono registrati, il Governo ne stima più o meno il doppio in una nazione di 10 milioni di abitanti. In Libano parliamo di circa 1 milione e 500 mila rifugiati in una Nazione di 5 milioni di abitanti e ovviamente questa questione deve essere affrontata dalla comunità internazionale. Sui profughi siriani l'Italia è al lavoro già da tempo, lo abbiamo fatto anche durante questo Consiglio europeo, abbiamo fatto del nostro meglio per favorire un percorso del quale stiamo parlando soprattutto con i giordani, che possa piano piano costruire le condizioni perché questi rifugiati possano tornare in Siria, chiaramente in condizioni di sicurezza, chiaramente sotto l'ombrello della comunità internazionale, volontariamente, ma è sicuramente una delle questioni che vanno affrontate se si vuole aiutare queste Nazioni.
La questione dei propri siriani impatta anche in Libano, come dicevamo, così come quella degli sfollati, circa una persona sfollata su cinque oggi in Libano, situazione molto complessa sulla quale pure l'Italia ha già dimostrato la sua disponibilità. Noi immediatamente, all'indomani dell'inizio dell'escalation in Libano, abbiamo deliberato ulteriori 17 milioni di aiuti per le popolazioni colpite, per le popolazioni civili. C'è da fare di più, c'è da coinvolgere credo il livello europeo.
Anche su questo abbiamo dato la nostra piena disponibilità. Dopodiché io sono fiera di essere stato il primo capo di Governo a essere venuto qui in Libano dopo l'inizio dell'escalation. Credo che sia un segnale importante. Chiaramente siamo venuti qui soprattutto a ribadire l'impegno italiano per un cessate il fuoco. Voi sapete che l'Italia si è fatta promotrice insieme ad altre Nazioni di una proposta di cessate il fuoco per 21 giorni.
Entrambi i miei interlocutori libanesi di oggi, il Primo Ministro Mikati e il Presidente del Parlamento Berri hanno aderito a questa proposta, credo che adesso serva uno sforzo da parte israeliana, credo che anche quello che è accaduto ieri con la scomparsa di quello che è il principale responsabile degli attacchi di Hamas dello scorso 7 ottobre, possa offrire la finestra per una stagione nuova, credo che questa finestra debba essere colta da parte israeliana, credo che noi possiamo aiutare anche intensificando i nostri sforzi diplomatici per il ritorno degli ostaggi israeliani che sono ancora trattenuti, che sono ancora ostaggio di Hamas. Dopodiché ovviamente siamo venuti qui anche per parlare della stabilizzazione del confine israelo-libanese.
Io volevo anche portare un messaggio di vicinanza a tutti i nostri uomini e a tutte le nostre donne impegnati sia nella missione UNIFIL sia nella missione bilaterale MIBIL. Ho parlato con alcuni di loro, l'ho incontrati oggi, mi sarebbe piaciuto anche tornare alla base di UNIFIL come ho fatto qualche mese fa, le condizioni di sicurezza non lo consentivano e non voglio aggiungere ulteriori problemi ai problemi che già ci sono, ma sicuramente dobbiamo ribadire l'importanza di questi militari che tra mille difficoltà per un lungo tempo hanno contribuito a garantire la sicurezza e la stabilità sul confine e che saranno particolarmente preziosi quando cesseranno le ostilità.
Quindi noi crediamo che UNIFIL debba essere rafforzato e crediamo che senza il rafforzamento di UNIFIL, senza il lavoro di questi nostri militari - e non solo nostri - non si possa arrivare a mettere le forze armate libanesi nella condizione di essere pienamente nella capacità di poter controllare e difendere il loro territorio. È un impegno che la comunità internazionale si è presa particolarmente con la risoluzione 1701, quella risoluzione deve essere pienamente implementata.
Quindi come vedete insomma sono molti i temi che abbiamo discusso ma sicuramente l'impegno italiano c'è per arrivare a una de-escalation, a un cessate il fuoco, fosse anche temporaneo, al rilascio degli ostaggi , aiutare le popolazioni civili, cominciare a ricostruire, a immaginare per la crisi mediorientale anche una soluzione strutturale, due popoli, due Stati, servirà una fase transitoria o una fase definitiva? Bisogna mettersi al lavoro.
Bisogna mettersi al lavoro e io penso che tutti gli sforzi che si possono fare in questo momento vadano fatti. Non abbiamo altre armi se non quella della diplomazia ma se non riusciamo ad ascoltare i nostri interlocutori, a farci ascoltare dai nostri interlocutori, la diplomazia non si riesce ad esercitare. Questa è la ragione per la quale sono venuta qui oggi.
Domanda: Allora, guardi, ci sono state delle violazioni dei diritti umani certificate da Human Rights Watch per quanto riguarda i finanziamenti alle autorità cipriote e il report è di meno di due mesi fa, di fine agosto, inizio settembre.
Presidente Meloni: Ma violazione da parte di chi? Non la sto seguendo.
Domanda: Violazione da parte delle autorità cipriote e libanesi per quanto riguarda i rimpatri dei siriani in Siria. Ovviamente ci sono tanti report. Quali sono le misure, quali sono le condizionalità?
Presidente Meloni: Purtroppo non conosco i report, quindi non sono in grado di commentare qualcosa di cui non sono a conoscenza, insomma, non sono entrata nel dettaglio e non mi permetto di giudicare sulla base di cose che non conosco.
Domanda: I migranti in Albania, naturalmente. I giudici non convalidano i trattenimenti e le opposizioni chiedono l'apertura di una procedura di infrazione contro l'Italia.
Presidente Meloni: Guardi, la richiesta di una procedura d’infrazione contro l’Italia… cioè persone pagate dal popolo italiano per chiedere alle istituzioni europee di colpire il popolo italiano, è una cosa sulla quale penso che gli italiani rifletteranno. Per quello che riguarda la non convalida, io posso dirle che è molto difficile lavorare e cercare di dare risposte a questa Nazione quando si ha anche l'opposizione di una parte di quelle istituzioni che dovrebbero aiutarti a rispondere ai problemi di questa Nazione. Penso che la decisione dei giudici di Roma sia una decisione pregiudiziale, lo dimostra il fatto che alcuni di questi giudici avevano criticato l'accordo con l'Albania ancora prima di entrare nel merito. Temo che debba anche colpire il fatto che questa decisione dei giudici è stata anticipata ieri da alcuni esponenti del Partito Democratico. Dopodiché, la questione non è l'Albania, la questione è molto più ampia, perché in buona sostanza quello che i giudici dicono è che non esistono Paesi sicuri, quindi comunico ufficialmente che il problema non c'è in Albania, il problema è che nessuno potrà essere mai più rimpatriato, il problema è che tu non puoi respingere la gente, il problema è che tu non puoi fare nessuna politica di difesa dei tuoi confini.
E quindi spero che mi si dica anche poi come si risolve, nel senso spero che mi si dica poi come si gestisce l'ordine pubblico, spero che mi si dica poi come si gestisce l’ordine pubblico, chi pagherà per i miliardi di accoglienza che ci dovremo caricare, spero che mi si trovino anche delle soluzioni perché io sono quella che poi deve trovare le soluzioni. E infatti troverò una soluzione anche a questo problema.
Perderemo ancora del tempo ma ho già convocato il Consiglio dei Ministri lunedì anche per risolvere questo problema perché intendo andare avanti. Gli italiani mi hanno chiesto di fermare l'immigrazione illegale, farò del mio meglio per limitare l'immigrazione illegale di massa.
Mi dispiace che in un momento nel quale tutta l'Europa guarda con interesse a qualcosa che sta facendo l'Italia, noi tentiamo come sempre di metterci da soli i bastoni tra le ruote, ma è un tema che si risolverà presto.
Domanda: Presidente, secondo lei si ritornerà ad una 1701 potenziata? Lei ha detto che bisogna attuarla, quindi bisogna ritornare sulle regole d'ingaggio e cambiarle?
Presidente Meloni: Guardi, non credo che il tema sia cambiare le regole d'ingaggio. Credo che il tema sia la piena applicazione delle regole d'ingaggio, credo che noi dobbiamo ricordarci che l'obiettivo che tutti quanti abbiamo è quello di mettere le forze armate libanesi nella condizione di poter avere pieno controllo del loro territorio. Questo non si può fare senza l’equipaggiamento, la formazione che viene fatta dall'UNIFIL, dalle missioni internazionali in Libano, e quindi noi dobbiamo potenziare questi strumenti, che non vuol dire necessariamente cambiare le regole di ingaggio. Poi secondo me si può anche aprire un dibattito su quelle che sono le regole di ingaggio, ma credo che se noi anche stessimo alla 1701 e all'origine della missione, faremo la cosa in assoluto più utile che possiamo fare, perché alla fine ci vuole una sovranità libanese nella stabilizzazione del confine e questo lo si può fare solamente se noi mettiamo le forze libanesi nella condizione di farlo.
Domanda: L’Italia sta pensando di inviare nuovi soldati per rinforzare il contingente italiano dell'UNIFIL, ne ha discusso con Mikati, c'è questa richiesta del governo libanese?
Presidente Meloni: Per ora non c'è questa richiesta del governo libanese ma sicuramente noi siamo pronti a fare sempre la nostra parte. Ricordo che noi siamo la seconda nazionalità per presenza nelle missioni internazionali e quindi siamo già molto rappresentati ma siamo sempre pronti a fare la nostra parte per tutto quello che può servire. Io l'ho detto, è inutile nascondersi, sono molto preoccupata da quello che sta accadendo in Medio Oriente, sono molto preoccupata da quello che accade qui, sono molto preoccupata da quello che accade a Gaza, penso che veramente dobbiamo tutti fare ogni sforzo possibile per affrontare questa questione. Quindi se i nostri interlocutori ci chiedono degli sforzi ulteriori penso che dobbiamo assolutamente prenderli in considerazione.
Domanda: Presidente, ha detto che sull’Albania da lunedì vi rimetterete il lavoro, a che soluzioni pensa per superare l’impasse?
Presidente Meloni: Io ho detto che da lunedì ci mettiamo al lavoro, ma io lunedì ho convocato un Consiglio dei Ministri per approvare delle norme che servono a superare questo ostacolo, perché io non credo che sia una competenza della magistratura stabilire quali sono i Paesi sicuri e quali no, questa è una competenza del Governo e quindi forse il Governo deve chiarire meglio che cosa si intende per Paese sicuro.
Domanda: Presidente, ha parlato magari con Berri del ritiro oltre il fiume Litani di Hezbollah?
Presidente: Sì, ho parlato anche di questo tema e chiaramente si collega a quanto dicevamo poc'anzi. Per fare questo è necessario che ci siano le forze armate libanesi pienamente operative e pienamente nella condizione di controllare il territorio. È qualcosa che volendo si può fare anche con l'aiuto di UNIFIL, ma sicuramente il lavoro che dobbiamo fare noi è un lavoro di messa nella piena condizione di queste forze di poter controllare il territorio e allora diventa tutto più fattibile, però sicuramente è tra gli impegni previsti di un cessate del fuoco e di una stabilizzazione del confine.
Domanda: Nel frattempo confermiamo la presenza UNIFIL sul border, sul confine, e fino a che punto siamo pronti a rischiare un ferimento o qualcosa di peggio dei nostri uomini? Qual è la linea rossa?
Presidente Meloni: Guardi, la linea rossa è che tutti i partner devono garantire la sicurezza di questi soldati, ok? Su questo sono stato molto chiara con tutti i miei interlocutori, perché è inaccettabile che il personale internazionale che, mi consenta di dirlo, anche sul piano umano, sono uomini e donne che non vedono i loro figli, che non passano Natale a casa, che stanno qui per aiutare altre nazioni alla loro stabilizzazione e quindi il rispetto per questi uomini e per queste donne è il minimo che mi aspetto. L'ho detto con molta chiarezza a tutti i miei interlocutori. Mi pare che ci sia una presa di coscienza della posizione dei governi ma anche del ruolo della missione UNIFIL per cui io do per scontato che alcune cose che sono accadute negli scorsi giorni non accadono ancora.
Domanda: Si sentirà con Netanyahu?
Presidente Meloni: Io ho sentito Netanyahu anche la settimana scorsa, sì penso che anche all'esito di questa mia visita tornerò a chiamare il Primo Ministro Netanyahu. Vi ringrazio e buon lavoro.
",2024-10-18,https://www.governo.it/it/articolo/visita-giordania-e-libano-punto-stampa-del-presidente-meloni/26871
Dichiarazioni del Presidente Meloni con Primo Ministro libanese Mikati,"A seguire la traduzione di cortesia in italiano
***
I thank Prime Minister Mikati, my friend Najib, for his warm welcome and our always useful exchange of views.
I want to say that I am proud of being the first Head of Government to visit Lebanon since the beginning of the military escalation, and the only one who visited twice since October 7 last year. My presence here today is first of all an expression of solidarity and closeness to civilians from all sides who are suffering from the consequences of the conflict.
As you know, Italy, together with other international partners, has been calling for a 21-day ceasefire for weeks now. And I want to thank the Prime Minister, as well as Speaker Berri whom I’ll meet later today, for having accepted this proposal. It is very, very important for us.
I came from Brussels, where I attended the European Council and obviously the crisis in the Middle East was at the core of our works, and I can assure you that we are all working for a sustainable ceasefire in Gaza and here in Lebanon. We are supporting negotiations for the release of Israeli hostages from the hands of Hamas, and we are all striving to find the best ways to assist the civilian populations hit by this war. Italy is also at the forefront of the initiatives to mitigate the humanitarian crises. In Gaza, with our initiative “Food for Gaza” we brought more than 47 tonnes of food items, and in Lebanon, right after the military escalation, we approved new and immediate humanitarian assistance worth 17 million euros, aimed in particular to support the people displaced from their homes and the communities that are hosting them.
But I am also here in Lebanon to thank all the soldiers deployed with UNIFIL and with the Italian bilateral mission MIBIL. These soldiers have contributed for years to the stability of the border between Lebanon and Israel, and they will be needed in any post-conflict scenario.
This is why I repeat that I consider targeting UNIFIL unacceptable and I ask once again that all parties strive to ensure at all times that the safety of each of these soldiers is guaranteed.
This is also why I am convinced that UNIFIL must be strengthened. Only by strengthening UNIFIL – while maintaining its impartiality – will we be able to turn the page, and I think that we have to come back to the initial mission of UNIFIL and to do it properly in coordination with LAF.
I am also convinced that the Lebanese Armed Forces (LAF) must be put in the best conditions to be able to assume their responsibilities. The goal is to increase the overall capabilities of the Lebanese Security Forces by strengthening the current training and education programmes in agreement with the Lebanese authorities.
I discussed all these topics with Prime Minister Mikati and I agree with him on the need for a full and actual implementation of UN Security Council resolution 1701. This also means that south of the river Litani there must be no other military presence than that of UNIFIL and the LAF.  
As Italy, we also have a bilateral mission (MIBIL) -  that is part of the International Support Group for Lebanon- aimed precisely at strengthening the training of Lebanese military personnel. We will try to do more on this. It is not by chance that in the framework of the G7 Defence that is taking place today in Italy we convened a meeting with all the participants to reflect on how to best implement these tasks together.
In such a complex and uncertain scenario as the one we are living in, I also believe that it is crucial to support Lebanese institutions, including in the process to strengthen them. I am not the kind of leader who wants to tell others what they should do, but this Nation is suffering, and having functional institutions is key to being able to defend its interests. It is a reflection that I believe is shared by the whole leadership of this Nation, and what I can assure is that Italy is ready to give all the help that might be needed, if requested, also on this front.
I also discussed in-depth with Prime Minister Mikati the dramatic situation of the internally displaced people and we also covered the refugee crisis that has been affecting Lebanon for so long. We have estimates of more than one million displaced people in Lebanon on top of one million and a half Syrian refugees. Regarding the displaced people, as I said before, Italy is committed to bringing this topic to the European and international level to give our hand. As for the refugees’ issue, Italy has been engaged on this topic for a long time, and we are working with our European partners to create the conditions needed to allow the return of refugees to Syria. A return that obviously needs to be voluntary, safe, sustainable and dignified. We support to this end the efforts by the UNHCR, and to the same end we strengthened the Italian diplomatic presence in Damascus.
To conclude, dear Prime Minister, you know you can always count on Italy. We will do all that is in our power to return peace and prosperity to this friend-Nation.
***
Ringrazio il Primo Ministro Mikati, il mio amico Najib, per la sua accoglienza calorosa e per il sempre utile scambio di opinioni.
Voglio dire che sono fiera di essere il primo Capo di Governo a visitare il Libano dall’inizio dell’escalation militare, e l’unico ad averlo visitato per ben due volte dal 7 ottobre dello scorso anno. La mia presenza qui, oggi, vuole essere anzitutto un’espressione di solidarietà e vicinanza verso i civili di tutte le parti che stanno soffrendo per le conseguenze del conflitto.
Come sapete, già da diverse settimane l’Italia, assieme ad altri partner internazionali, chiede un cessate il fuoco di 21 giorni. E voglio ringraziare il Primo Ministro, così come lo speaker Berri che pure incontrerò nella giornata di oggi, per aver aderito a questa proposta. E’ per noi molto, molto importante.
Vengo da Bruxelles, dove ho partecipato al Consiglio Europeo e ovviamente la crisi mediorientale è stata al centro dei nostri lavori, e posso assicurarvi che siamo tutti al lavoro per un cessate il fuoco sostenibile a Gaza e qui in Libano. Stiamo sostenendo i negoziati per il rilascio degli ostaggi israeliani dalle mani di Hamas, e stiamo tutti lavorando per trovare il migliore dei modi per assistere le popolazioni civili coinvolte in questa guerra. L’Italia è in prima fila anche nelle iniziative per alleviare le crisi umanitarie. A Gaza, con la nostra iniziativa “Food for Gaza”, abbiamo fatto arrivare oltre 47 tonnellate di beni alimentari, e in Libano, subito dopo l’escalation militare abbiamo approvato nuovi e immediati interventi umanitari, per ulteriori 17 milioni di euro, soprattutto per sostenere le persone sfollate dalle loro abitazioni e le comunità che le ospitano.
Ma sono qui in Libano anche per ringraziare tutti i militari impegnati nella missione UNIFIL e nella missione bilaterale italiana MIBIL. Questi militari hanno contribuito per anni alla stabilità lungo il confine israelo-libanese, e ci sarà bisogno di loro in qualsiasi scenario post conflitto.
È la ragione per la quale ribadisco che considero inaccettabile colpire UNIFIL, e torno a chiedere a tutte le parti di adoperarsi per garantire in ogni momento la sicurezza di ciascuno di questi militari.
È anche la ragione per la quale sono convinta che UNIFIL vada rafforzata. Solo rafforzando UNIFIL – mantenendone la sua imparzialità – si potrà cambiare pagina, e credo che dobbiamo tornare alla missione iniziale di UNIFIL e farlo nel modo giusto in coordinamento con le forze armate libanesi (‘LAF’).
Sono convinta anche che le LAF debbano essere messe nelle migliori condizioni per poter assumere le loro responsabilità. L'obiettivo è quello di incrementare le capacità complessive delle forze di sicurezza libanesi, rafforzando gli attuali programmi di formazione e addestramento d’intesa con le autorità libanesi.
Su tutti questi temi ci siamo confrontati con il Primo Ministro Mikati, con il quale condividiamo la necessità di una piena e reale applicazione della Risoluzione del Consiglio di Sicurezza ONU 1701.  E questo significa anche che a sud del fiume Litani non deve esserci alcuna presenza militare diversa da UNIFIL e dalle LAF.
Come Italia, abbiamo anche una missione bilaterale (MIBIL) che si inquadra nell'ambito delle iniziative dell'International Support Group for Lebanon, volta proprio a rafforzare la formazione del personale militare libanese. Cercheremo di fare di più su questo fronte. Non a caso nell’ambito del G7 Difesa, in corso oggi in Italia, abbiamo promosso un incontro con tutti i partecipanti per ragionare insieme di come implementare al meglio questo lavoro.
In questo scenario così complesso e pieno di incertezza, credo anche che sia fondamentale sostenere le istituzioni libanesi anche nel loro processo di rafforzamento. Non sono il genere di leader che vuole dire agli altri cosa debbano fare, ma questa Nazione sta soffrendo, e poter contare su istituzioni funzionanti è fondamentale per poter difendere i propri interessi. E’ una riflessione che penso condivida l’intera leadership di questa Nazione, e quello che posso garantire io è che l’Italia è pronta a dare tutto l’aiuto che serve, se richiesto, anche su questo fronte.
Ho approfondito con il Primo Ministro Mikati anche il dramma degli sfollati interni, e abbiamo anche discusso l’emergenza rifugiati che da tempo affligge il Libano. Si stimano più di un milione di sfollati in Libano, che si aggiungono al milione e mezzo di rifugiati siriani. Sugli sfollati come dicevo l’Italia si impegna a portare la questione a livello europeo e internazionale per dare la nostra mano. Per quanto riguarda la questione dei rifugiati l’Italia è già da tempo impegnata, e stiamo lavorando con i nostri partner europei, per costruire le condizioni che consentano il ritorno dei rifugiati in Siria. Un ritorno che, naturalmente, deve essere volontario, sicuro, sostenibile e dignitoso. Sosteniamo, a questo scopo, l’impegno dell’UNHCR e con lo stesso obiettivo abbiamo rafforzato la presenza diplomatica italiana a Damasco.
Insomma, caro Primo Ministro, sapete che potete sempre contare sull’Italia. Faremo tutto ciò che è nel nostro potere per restituire a questa Nazione amica pace e benessere.
 
",2024-10-18,https://www.governo.it/it/articolo/dichiarazioni-del-presidente-meloni-con-primo-ministro-libanese-mikati/26861
Consiglio europeo del 17-18 ottobre: intervento di replica al Senato del Presidente Meloni,"La ringrazio Presidente, ringrazio lei, ringrazio i colleghi che sono intervenuti.
Cercherò di essere ragionevolmente breve perché, come è tradizione, prima del Consiglio europeo, come sapete, c'è anche un pranzo offerto dal Presidente della Repubblica e vorrei riuscire ad ascoltare il più possibile anche le dichiarazioni di voto dei colleghi.
Quindi darò alcune risposte sulle cose sulle quali ritengo che sia necessario replicare.
Collega Murelli, tutti siamo d'accordo sulla pace. L'Italia lavora dall'inizio, tanto in Ucraina quanto in Medio Oriente, per costruire la pace. Chiaramente poi bisogna intendersi su come quella pace si costruisca nel concreto.
Io penso e ho detto, ribadisco, che in Medio Oriente significa continuare a lavorare per un cessate il fuoco, tanto a Gaza quanto in Libano. Non facile, ma è il lavoro sul quale ci spendiamo ogni giorno, sul quale si spende la sottoscritta, sul quale si spendono tutti i Ministri competenti all'interno del Governo.
Significa arrivare al cessate il fuoco, alla liberazione degli ostaggi. L'ho detto varie volte, anche e soprattutto in seno al Consiglio europeo, perché penso che su questo l'Europa possa e debba giocare un ruolo che i pochi altri possono giocare, e ragionare già concretamente di cosa dovrebbe accadere a Gaza all'indomani di un cessate il fuoco, di come accompagnare concretamente una transizione verso quello su cui siamo una volta tanto tutti d'accordo, e cioè l'opzione dei due popoli in due Stati.
Chiaramente significa anche lavorare per la stabilizzazione del confine israelo-libanese, che è la ragione per la quale io continuo a ritenere che sia preziosa, nella difficoltà, l'opera prestata dai militari italiani, e non solo, impegnati nella missione dell'ONU UNIFIL, quanto quelli impegnati nella missione bilaterale MIBIL, proprio e soprattutto per rafforzare la capacità delle forze armate libanesi di poter garantire la sicurezza del loro territorio. È un lavoro molto complesso ed è come, a mio avviso, si costruisce la pace.
Per l'Ucraina costruire la pace - anche questo l'ho detto tante volte, ma forse è importante ribadirlo - significa soprattutto mettere la Nazione aggredita nella condizione di presentarsi a un tavolo delle trattative non in una condizione di debolezza.
Perché se l'Ucraina si presentasse a un tavolo delle trattative abbandonata da noi, senza avere condizioni per poter rivendicare una propria forza, purtroppo quella presunta pace tradirebbe qualcosa di diverso. Tradirebbe l'accettazione di una forza militare che vale più del diritto internazionale.
E il problema, come ho detto e ribadisco per la centesima volta, non è solo un problema di cosa - che comunque per me è sufficiente - sia giusto e di cosa non lo sia. Il problema è che se noi accettiamo e ci voltiamo dall'altra parte quando saltano le regole del diritto internazionale, non ci rendiamo conto che vivremo in un mondo molto più caotico di quello nel quale viviamo oggi.
E per questo io sono convinta che fare il lavoro che l'Italia sta facendo, sia nell'interesse di tutta la comunità internazionale.
Quindi sulla pace siamo tutti d'accordo - chiaramente non lo dico rispetto ad altre cose che ho sentito dire anche in questo dibattito e in altre occasioni all'interno di quest'aula –  soprattutto se noi non confondiamo la parola pace con qualcos'altro.  Per questo noi parliamo sempre di pace giusta.
Dopodiché, il collega Delrio dice “l'Europa come sommatoria di interessi nazionali”, il senatore Monti dice che “bisogna fare attenzione al nazionalismo economico”.
Su questo chiaramente noi abbiamo avuto e abbiamo un'idea di costruzione europea diversa. Io penso che tutte siano pienamente legittime. Non sempre ho visto da parte dei miei interlocutori la legittimità riconosciuta a un'idea di costruzione europea diversa da quella che avete voi.
Io credo che una cosa sia il nazionalismo economico e altra cosa sia riconoscere una specificità nelle economie nazionali del continente europeo che è un pezzo della ricchezza dell'economia europea. Quindi attenzione, perché da una parte è vero - ed è il lavoro che anche l'Italia cerca di fare - che noi dobbiamo lavorare per accrescere la competitività europea, anche immaginando dei giganti, anche lavorando per avere una maggiore integrazione su alcuni settori della nostra industria. Dall'altra, quando abbiamo denunciato l'iper-regolamentazione. lo abbiamo fatto per questo, perché un'iper-regolamentazione che pretende di andare bene per nazioni che hanno un'economia molto diversa tra loro rischia di non rafforzare quelle economie.
È quello che abbiamo visto accadere molto spesso in questi anni e quindi è la ragione per la quale io non ritengo che la soluzione per rendere l'Europa più forte sia banalmente trasferire tutte le nostre competenze alla Commissione europea. Non ha funzionato.  Si è tradotto in un'iper-regolamentazione che spesso ha mortificato interi settori produttivi del continente europeo. Io penso, l'ho detto anche questo moltissime volte, penso che il principio che noi dobbiamo applicare dei trattati europei sia il principio della sussidiarietà.
Ci sono alcune cose sulle quali gli Stati nazionali non sono competitivi e non lo saranno. Politica estera, corretto, sono d'accordo, ma oggi noi, mentre regolamentiamo qualsiasi cosa inseguendo questo modello, diciamo così, federalista dell'Unione europea, ci mettiamo tre riunioni del Consiglio europeo ad avere una posizione, dopo il 7 ottobre, sui massacri di Hamas verso i civili israeliani. Quindi, il paradosso di questa costruzione, che fino ad oggi è stata più simile all'idea che ne avete voi che all'idea che ne ho io, è che noi abbiamo una risposta per tutto quello che riguarda la vita quotidiana dei cittadini e non abbiamo alcuna risposta per tutto quello che riguarda il livello necessario di una costruzione europea, politica estera, politica di difesa, il mercato interno. Su questo noi siamo stati deboli.
Quindi il tema non è se serve più Europa o se serve meno Europa, perché io questo l'ho trovato un dibattito sempre semplicistico. Il problema è dove serve più Europa e dove serve meno Europa. Non serve più Europa dappertutto, serve più Europa sulle grandi materie, serve meno Europa su tutte le materie sulle quali gli Stati nazionali possono dare risposte decisamente migliori di quelle che può dare il livello europeo. L'ho sempre pensata così, la penso ancora così e alla fine mi pare che più o meno questa lettura stia trovando maggiore condivisione.
Dopodiché, sempre sul tema europeo-commissione, senatore Del Rio, senatore Alfieri. Torniamo sul tema della votazione della Commissione. Allora, punto primo, io nel mio intervento ho parlato di quello che è accaduto, senatore Alfieri, nella Commissione quando Paolo Gentiloni venne a presentarsi.
Così, per fare chiarezza, quando si vota la Commissione ci sono due passaggi fondamentali, uno riguarda i singoli commissari e uno riguarda la Commissione nel suo complesso. I singoli commissari si presentano nella loro Commissione di competenza e devono avere un via libera come singoli commissari dai due terzi dei partiti dei gruppi politici presenti nella Commissione. Dopodiché si va, quando tutti i commissari hanno finito le loro audizioni, al Parlamento europeo e si esprime una votazione sull'intera Commissione.
Quindi quello che ho ricordato io è che nonostante Fratelli d'Italia ed ECR cinque anni fa fossero contrari alla Commissione von der Leyen, fecero, perché si trattava del commissario italiano, una scelta completamente diversa per quello che riguardava il commissario italiano. Quindi noi anteponemmo cinque anni fa l'interesse nazionale italiano rispetto alla posizione di quella che era il nostro partito.
Ora, io sono contenta di apprendere dal senatore del Rio, anzi, sapevo già che il gruppo del Partito Democratico è favorevole alla Commissione di Ursula von der Leyen. Credo che sia favorevole anche al fatto che all'Italia, per il peso che l'Italia ha, per il ruolo che l'Italia ha, venga riconosciuta una delega importante, come è stato fatto per Raffaele Fitto, e venga riconosciuta una vicepresidenza esecutiva.
Io sono certa che questa sarà la vostra posizione e che questa sia la vostra posizione, Senatore Delrio, però se questa è la vostra posizione temo che dobbiate parlare con il vostro gruppo, perché quello che è accaduto nelle ultime settimane al Parlamento europeo è che il gruppo dei socialisti ha cercato di far spostare l'audizione del Commissario Fitto come ultimo tra i vicepresidenti e lo ha fatto dicendo apertamente che il gruppo dei socialisti europei non avrebbe accettato che all'Italia venisse riconosciuta una vicepresidenza esecutiva. Allora, delle due l'una, senatore Delrio, o voi siete d'accordo con questa posizione e io non lo penso, oppure quando negli anni passati avete parlato spesso di isolamento internazionale non stavate parlando con me. Credo che dobbiate farvi sentire dal vostro gruppo, perché io escludo che il gruppo dei socialisti possa votare sul Commissario italiano in modo diverso da come gli dice il gruppo italiano dei socialisti che è anche la delegazione più numerosa.
Per cui mi aspetto, se è vero quello che mi avete detto in quest'Aula, e ripeto io ci credo perché su queste cose ci credo, mi aspetto che nelle prossime ore cambi la posizione dei socialisti sulla facoltà o meno per questa Nazione, perché qui noi non stiamo parlando del Commissario di Fratelli d'Italia, del centrodestro o del Governo italiano, qui stiamo parlando del Commissario italiano, e quindi io, poiché credo che amiate questa Nazione, mi aspetto che la posizione del Partito Socialista nelle prossime ore muti completamente riguardo al fatto che l'Italia debba o meno avere una vicepresidenza esecutiva.
Dopodiché, Israele: sono state dette molte cose sulla vicenda israeliana, sempre collega Delrio, collega Alfieri, insomma diversi, è una situazione molto complessa, io l'ho detto, in un mondo nel quale ogni giorno mi alzo e c'è un giornalista che mi chiede: “è preoccupata per…”, praticamente dovrei passare una vita di terrore, il conflitto del Medio Oriente mi preoccupa sul serio.
Il conflitto del Medio Oriente mi preoccupa sul serio e credo per questo che sia importante ragionare non inseguendo l’istinto ma chiedendosi, ogni volta che si fa una scelta, quali saranno le conseguenze di quella scelta. Io vi ho detto che la posizione che ha il Governo italiano è una posizione che penso si veda, viene riconosciuta come una posizione estremamente equilibrata da tutti gli attori della Regione. Mi considero, considero l'Italia un'amica di Israele, penso per questo che si debba anche avere il coraggio di dire quando le cose non funzionano, come fanno normalmente gli amici.
Io ovviamente comprendo le ragioni di Israele, che ha bisogno di impedire che quanto è accaduto lo scorso 7 ottobre possa ripetersi. Questo non vuol dire ovviamente che io sia d'accordo con tutte le scelte di Israele. Però una cosa la voglio dire, attenzione signori, nel senso che quando ci sono stati gli attacchi del 7 ottobre scorso io ho detto, anche in quest'Aula, che la modalità con la quale li avevamo visti raccontati al mondo, con una ferocia che era oltre, allora l'impressione che ne ho avuto io al tempo è che quegli attacchi terroristici si fossero portati avanti così perché la strategia del fondamentalismo islamico era isolare Israele, costringere Israele a una reazione troppo dura, isolare Israele nella regione. Sappiamo tutti che il vero nemico erano gli Accordi di Abramo, cioè la normalizzazione delle relazioni con Israele. Isolare Israele nelle opinioni pubbliche occidentali è più o meno quello che sta accadendo. Ma se questa era la strategia, perché era questa la strategia? Perché isolare Israele è l'unico modo per provare a cancellarla. Allora noi dobbiamo anche fare attenzione, mentre non siamo d'accordo e cerchiamo di passare anche con determinazione i nostri messaggi, a non dare il segnale dall'altra parte che Israele viene abbandonata a se stessa, perché le conseguenze di una scelta del genere potrebbero ugualmente essere conseguenze non immaginabili.
Quindi la materia è una materia molto complessa.
Io voglio approfittare anche per chiarire la vicenda delle esportazioni di armi verso Israele, perché voi sapete che dopo l’avvio delle operazioni israeliane a Gaza, il Governo ha sospeso immediatamente la concessione di ogni nuova licenza di esportazione per materiali di armamento verso Israele, ai sensi della legge 185 del 1990.
Quindi tutti i contratti firmati dopo il 7 ottobre non hanno trovato applicazione. Le licenze di esportazione verso Israele che invece erano state autorizzate prima del 7 ottobre sono state tutte analizzate caso per caso dall'autorità competente che è la UAMA, presso la Farnesina, applicando chiaramente la normativa italiana, la normativa europea e la normativa internazionale.
Voglio ricordare che la posizione italiana - lo dico anche rispetto a un dibattito che all'indomani delle dichiarazioni del Presidente Macron si è molto animato -, cioè il blocco completo di tutte le nuove licenze di esportazione, è molto più stringente, molto più restrittiva di quella applicata dai nostri altri partner di riferimento - di quella applicata dalla Francia, di quella applicata dalla Germania, di quella applicata dal Regno Unito. Questi partner continuano a operare anche per le nuove licenze una valutazione caso per caso. Noi sulle nuove licenze non facciamo una valutazione caso per caso, abbiamo bloccato tutto. Facciamo la valutazione caso per caso sulle vecchie licenze.
Chiaramente, laddove c'è il rischio che questo materiale possa essere impiegato nella crisi in atto, noi non procediamo e procediamo invece quando siamo certi che questo materiale non possa essere utilizzato. È il caso ad esempio di munizioni marittime dimostrative: licenza firmata prima del 7 ottobre, prima sospesa e poi revocata, perché non potevamo essere sicuri che; non è il caso ad esempio di componentistica per aerei che vengono assemblati in Israele per essere esportati agli Stati Uniti, perché non c'è il rischio che possano essere utilizzati.
Questo è come sta procedendo l'Italia e mi pare che sia un modo di procedere molto serio.
Dopodiché, immigrazione. Senatore Delrio, io non ho cercato di dividere l'aula tra chi è amico degli scafisti e chi no. Io ho detto che trovo vergognose delle dichiarazioni che sono state fatte da un'organizzazione non governativa che opera nel Mediterraneo, che ci dice che le guardie costiere sono i veri trafficanti di esseri umani e che invece gli scafisti sono degli innocenti che noi mettiamo in galera.
Penso che il fatto che si risponda su una materia del genere è abbastanza curioso, perché presumo che lei condivida il fatto che queste parole sono vergognose. Io sono convinta che i grandi nemici in questa questione continuino ad essere i trafficanti di esseri umani. Non credo che i nostri nemici siano le guardie costiere. Credo che i nostri nemici siano quelli che stanno facendo miliardi di euro sulla pelle di poveri disperati, di persone disperate che legittimamente sperano in una vita migliore, e non chi invece cerca di far rispettare le regole.
Mi incuriosisce che lei mi risponda su una vicenda del genere dicendo che io cerco di dividere l'aula su questo, perché parto dal presupposto che l'aula su questo dovrebbe essere d'accordo, altrimenti davvero abbiamo un problema, Senatore Delrio.
Dopodiché, voglio dire al Senatore Borghi che è già previsto che io vada in Libano - almeno su una cosa siamo d'accordo -, come anche il Ministro Tajani si sta preparando per andare in Israele e Palestina la settimana prossima. Stiamo facendo, anche con la nostra presenza, tutto quello che è possibile fare.
Chiudo. Senatrice Bevilacqua, che dire? Ci vorrebbe un po' troppo tempo per rispondere alla sequela di inesattezze, miste e a menzogne, che è riuscita a condensare in pochi minuti di intervento. Dico tre cose velocemente.
Ora, lei sostiene che io avrei detto in quest'Aula che sarebbe un errore fare la transizione ecologica perché ci consegniamo a nuove dipendenze. Non so se lei non ha capito il mio intervento o se è la solita strumentalizzazione, perché io ho detto una cosa diversa. Io ho detto che, se nel fare la transizione ecologica - cosa sulla quale siamo d'accordo -, imponiamo l'uso di un'unica tecnologia, che è l'elettrico, ci consegniamo a nuove dipendenze. Non so se lei non ha capito o sta strumentalizzando, ma il concetto garantisco che non è difficile. Il concetto non è difficile.
Guardi, il giorno che mi faccio spiegare che cosa ho detto da un esponente del Movimento 5 Stelle, mi dimetto.
Io capisco quello che state facendo, perché vede Senatrice Bevilacqua, io penso che sia veramente irresponsabile, nello scenario che noi stiamo vivendo, far credere ai giovani italiani che andranno in guerra in Ucraina per cercare di raggranellare qualche voto. Io penso che questo sia veramente un atteggiamento irresponsabile. La leggerezza con la quale voi del Movimento 5 Stelle affrontate le crisi internazionali è pari solo alla leggerezza con la quale avete affrontato il bilancio dello Stato quando eravate al Governo.
Perché guardi, Senatrice Bevilacqua, ci vuole una maschera di ferro per accusare questo Governo di gettare i soldi dalla finestra. Anche volendo, questo Governo non potrebbe gettare i soldi dalla finestra, perché li avete già gettati tutti voi, lasciandoci 200 miliardi di euro di debiti da pagare che potrebbero essere destinati a sanità, pensioni, lavoro dei cittadini e che invece voi avete destinato a ristrutturare il 4% delle case degli italiani, prevalentemente seconde case.
Vi prego, vi prego, ci vuole veramente coraggio a dire che noi gettiamo dalla finestra i soldi dei cittadini, perché noi non siamo nella posizione di gettare i soldi dei cittadini, grazie ovviamente all’eredità che ci avete lasciato.
Senatrice Bevilacqua, poi è possibile che io faccia opposizione ai cittadini, ma non è quello che i cittadini hanno detto nel giugno scorso.
",2024-10-15,https://www.governo.it/it/articolo/consiglio-europeo-del-17-18-ottobre-replica-al-senato-del-presidente-meloni/26808
Consiglio europeo del 17-18 ottobre: intervento di replica alla Camera del Presidente Meloni,"Sì, grazie Presidente,
grazie ai colleghi che sono intervenuti. Sarò abbastanza breve, non ci sono moltissime cose da aggiungere rispetto a quanto detto nella relazione e alla replica che ho già fatto ai colleghi del Senato. Torno volentieri, sempre cercando di dividerlo per grandi punti, su alcune delle questioni principali che sono state trattate dai colleghi, partendo dalla collega Braga che diceva in apertura del suo intervento che la mia sarebbe stata una relazione carica di odio. Ora, io non so dove la collega Braga abbia sentito una relazione carica di odio, a volte ho l'impressione che questi interventi di replica vengano scritti prima di ascoltare quello che dirò io e non dopo aver ascoltato quello che ho detto io, ma cito il riferimento che faceva lei rispetto all'odio nei confronti delle organizzazioni non governative. 
Io ho semplicemente detto che considero vergognoso dichiarare che le guardie costiere sono i veri trafficanti di esseri umani e che invece i veri trafficanti di esseri umani, cioè gli scafisti, sono degli innocenti.
Le considero parole vergognose, penso che dovreste condividere questa frase che ho detto stamattina e penso che debba preoccuparci il fatto che di fronte a queste frasi riteniate di attaccare me e difendere queste frasi, perché probabilmente sono io che non ho capito quale sia la vostra posizione, nel senso che davo per scontato che su una cosa del genere dovessimo essere tutti d'accordo.
Sempre la collega Braga, rimango sul tema dell’immigrazione, dice che l’accordo con la Tunisia viola il diritto internazionale e così l'accordo con l'Albania, più in generale le politiche migratorie del Governo italiano. Io le devo ricordare che ormai queste politiche migratorie del Governo italiano sono diventate le politiche migratorie dell'Unione Europea.
Voglio riassumere i contenuti della lettera che la Presidente della Commissione europea, come è ormai solita fare prima di ogni Consiglio europeo, ha inviato ai leader dei Paesi membri sullo stato d'avanzamento delle iniziative che la Commissione porta avanti in tema di migrazione. 
La Presidente von der Leyen parte dalla constatazione che misure assunte sulla dimensione esterna consentono di fatto, come l'Italia ha sempre sostenuto e come abbiamo dimostrato, di ridurre la migrazione illegale, dopodiché delinea un programma d'azione in dieci punti, che sono: accelerare l'implementazione e l'attuazione del patto di migrazione e asilo; continuare con i parternariati con i paesi di origine e transito, cioè l'accordo con l'Albania che voi dite che viola il diritto internazionale; avanzare verso un approccio comune sui rimpatri; rafforzare gli strumenti per ottenere maggiore collaborazione sulle reammissioni e sui rimpatri; rafforzare il contrasto ai trafficanti di esseri umani, che non sono le guardie costiere, secondo la Presidente von der Leyen; rafforzare la sicurezza delle frontiere; definire modalità innovative per contrastare la migrazione illegale, che significa l'accordo con l’Albania, che la Presidente von der Leyen cita in modo specifico nella lettera che ha mandato ai leader. 
Poi c’è un punto che riguarda la prospettiva per i rifugiati ucraini in Europa, ma questa è la politica migratoria che l'Unione Europea sta portando avanti, con una maggioranza di Stati membri, la quasi totalità degli Stati membri, che condividono queste politiche, quindi temo che ormai siate voi a essere isolati a livello internazionale perché tutto il resto del mondo è abbastanza d'accordo con noi.
Dopodiché, sempre la collega Braga ci dice che in Albania si stanno consumando delle violazioni, questo proprio mi sfugge collega Braga perché le comunico che i primi migranti in Albania dovrebbero arrivare domani e quindi come si siano potute consumare delle violazioni quando era ancora vuoto mi pare francamente un pò eccessivo, ma dico anche che se lei si riferisse invece proprio al principio del protocollo Italia-Albania che viola il diritto internazionale, il diritto europeo, io ricordo, che l'accordo con l'Albania prefigura la cessione da parte dell'Albania di territorio albanese che però diventa coperto da giurisdizioni italiane ed europea e quindi se lei ritiene che questo accada, se la collega Braga ritiene che questo accada in violazione del diritto internazionale o non conosce bene il diritto internazionale o ritiene che il diritto internazionale stesso violi se stesso, non lo so, ma noi stiamo rispettando il diritto internazionale. 
Anche sul tema dei conti, diciamo le cose non stanno un po' come ho sentito dire da diversi colleghi in tema di Albania perché, l'ho detto e lo ripeto, i fondi assegnati per l'attuazione del protocollo sono 670 milioni di euro per cinque anni, vuol dire 134 milioni di euro l'anno. Ora, 134 milioni di euro l'anno nel sistema di accoglienza italiano sono circa il 7,5% di quello che noi spendiamo ogni anno per accogliere gli immigrati che sbarcano da noi, che sono quasi 1 miliardo e 800 milioni di euro. Quindi perché io non faccio i vostri stessi calcoli? Almeno per due ragioni:
La prima delle quali è che vi segnalo sommessamente che quei migranti che si trovino a Lampedusa o che si trovino in Albania hanno in ogni caso un costo per il sistema dell'accoglienza italiana e perché, come io ho detto molte volte, il principale elemento che riconosco al protocollo con l'Albania è la possibilità  di produrre una dissuasione rispetto ai migranti che vogliono arrivare in Italia e quindi sono ragionevolmente convinta che questo importante strumento di deterrenza possa rappresentare anche un contenimento dei costi relativi all'accoglienza. Quindi sarei prudente e farei la valutazione sul costo a valle e non a monte. Poi voglio dire al collega De Luca che addirittura configurava il danno erariale, collega De Luca, le dico che cosa è secondo me che si configura come danno erariale. Secondo me si configura come danno erariale il fatto che un Presidente di regione spenda migliaia di euro dei soldi dei cittadini per comprare una pagina sul quotidiano per dirsi da solo quanto è bravo. Quello secondo me è danno erariale, non il protocollo con l'Albania.
Dopodiché, sempre in tema di immigrazione, se volete possiamo citare i manifesti sempre pagati con i soldi dei cittadini, in questo caso temo con quelli dei Fondi di Coesione per dire che il Governo affama il sud, faccia Lei.
Collega Della Vedova, sempre per l’immigrazione: io non sono d’accordo con la sua lettura, ma su questo ci siamo divisi per molto tempo e nè la mia posizione cambia, né la sua cambierà ovviamente. Io non penso che l'interesse dell'Italia sia quello di concentrarsi sulla redistribuzione. Non è mai stata la linea che questo Governo ha portato avanti, non era neanche la linea che io portavo avanti quando ero all'opposizione, io la penso in maniera diametralmente opposta. Questo è quello che voi avete ritenuto che fosse utile per l'Italia. Facciamo su questo valutazioni diverse, perché? Perché noi non redistribuiremo mai un numero significativo di migranti illegali rispetto a quelli che entrano in Italia e non lo faremo a maggior ragione se a monte non difenderemo i confini esterni.
Quindi quello che io ho fatto è tentare di spiegare ai miei colleghi europei, che guardi un po' ci hanno creduto, che l'unico modo per risolvere il problema per tutti e non pretendere di scaricarlo l'uno sull'altro, perché io neanche questo credo che sia, un approccio sensato, è lavorare a monte sulle cause della migrazione illegale, prevenire il fenomeno prima che arrivi sul territorio nazionale. Io dall'inizio credo che questa sia la soluzione e mi pare che stia funzionando, che funzioni per l'Italia e che funzioni per l'Europa, per cui io capisco che lei vuole tornare alle posizioni che avete sempre sostenuto e che sostenete, è assolutamente legittimo, ma non è mai stata e non sarà mai la mia posizione. Noi stiamo affermando una posizione che dal mio punto di vista è molto, molto più conveniente per l'Italia e mi pare che i numeri ci diano ragione. 
Dopodiché, collega Del Barba, parlava particolarmente dell’UNIFIL, quindi entriamo sul tema del Medio Oriente, mi ha chiesto di fare alcune cose che io ho già fatto, chiaramente in riferimento alla condanna di quanto avvenuto nei confronti dei nostri militari in Libano. Su questo, come avete visto, il Governo è stato molto chiaro. Noi pretendiamo la sicurezza per i nostri militari che per anni hanno garantito la stabilità del confine israelo-libanese. Quello che chiediamo è una piena applicazione della risoluzione 1701 del Consiglio di sicurezza dell'ONU. È un tema che non ho problemi a dirlo, ho discusso anche personalmente con il Primo Ministro Benjamin Netanyahu nella giornata di domenica. Voi sapete che la posizione oggi del Governo israeliano è quella di sostanzialmente un ritiro della missione UNIFIL.
Io ritengo che un ritiro sulla base di una richiesta unilaterale di Israele sarebbe un grave errore, minerebbe la credibilità della missione stessa, la credibilità delle Nazioni Unite e penso anche che i nostri soldati, come sono stati preziosi in tutti questi anni, saranno preziosi anche quando riusciremo a ottenere un cessate il fuoco. 
Dopodiché, sempre collega Del Barba mi invitava ad andare in Libano, io dovrei essere in Libano venerdì, mi invitava a destinare i nostri sforzi a una de-escalation, ovviamente in una situazione che è facile non è, cerchiamo di fare dall'inizio e che facciamo a tutti i livelli, che il nostro continuo a portare avanti sia sul piano bilaterale sia sul piano multilaterale così come ho detto stamattina ribadisco che ci siamo moltissimo concentrati soprattutto sulla materia del sostegno umanitario alle popolazioni colpite, voglio ringraziare ancora una volta particolarmente il lavoro che sta portando avanti il Ministro degli esteri Antonio Tajani, abbiamo aperto anche un altro tema di discussione, di riflessione che è quello che riguarda la questione dei profughi siriani in Libano, dei profughi siriani in Giordania, nell’ attuale situazione particolarmente libanese ma in generale della regione chiaramente questo è un altro elemento di destabilizzazione. 
L'Italia, noi ci siamo fatti promotori di una riunione durante il MED9 di Cipro alla quale hanno partecipato il re di Giordania, il presidente di Cipro, la Presidente della Commissione Europea Ursula von der Leyen, la posizione del Governo italiano è che l'Europa debba rivedere il suo approccio alla questione siriana, che noi si debba lavorare per creare le condizioni per consentire a questi profughi di rientrare in Siria, chiaramente su base volontaria e sotto l'ombrello della protezione e della comunità internazionale. 
Ci sono molti sforzi importanti fatti dall'UNHCR in questo senso, può essere un primo passo, l'Italia ha rafforzato la sua presenza diplomatica a Damasco con questo obiettivo, ma cerchiamo, come vedete, di lavorare anche sulle singole questioni che possono abbassare la tensione, possono aiutarci ad arrivare a una de-escalation in maniera estremamente puntuale. 
Poi dicevo, la questione è di estrema complessità. Io non ho fatto mistero di essere preoccupata dalla crisi medio orientale. Quello che noi possiamo fare è continuare a dedicare tutte le nostre energie per evitare che la situazione sfugga di mano, consapevoli del fatto che l'equilibrio che non viene riconosciuto spesso in quest'Aula, ma ci viene riconosciuto come Italia, da tutti gli attori regionali, è il nostro maggiore punto di forza in questa vicenda. 
Noi dobbiamo continuare a mantenere un dialogo aperto con tutti, un dialogo franco, è quello che facciamo, certo, e non possiamo fare, secondo me, l'errore di rispondere con l'istinto a materie che necessitano dell'uso della ragione. 
Io comprendo le ragioni di Israele, lo dicevo anche stamattina, che vuole impedire che quanto accaduto lo scorso 7 ottobre possa ripetersi, ma non vuol dire che sia d'accordo con tutte le scelte di Israele, come si è visto. 
Però ho detto, e ripeto, attenzione anche ai rischi che correremmo se dessimo il segnale di abbandonare, di isolare Israele, perché io continuo ad essere convinta che questa sia la strategia a monte degli attacchi terroristici di Hamas e di chi ha ispirato gli attacchi terroristici di Hamas. 
Da sempre la strategia del fondamentalismo per distruggere Israele, è isolare Israele. 
Ve l'ho detto tante volte in quest'aula, è quello che penso sinceramente e quindi penso che dobbiamo essere prudenti perché se la strategia del fondamentalismo alla base degli attacchi di Hamas era isolare Israele
per poter finalmente cancellare lo Stato ebraico, allora noi dobbiamo avere la lucidità di distinguere il tema del governo dal tema del diritto all'esistenza dello Stato di Israele. Dobbiamo temere le conseguenze di un isolamento eccessivo di Israele, ecco perché noi continuiamo a mantenere una posizione ragionata, equilibrata, che guarda alle conseguenze di ogni singola scelta, perché su queste cose io penso che, ripeto, quando si corrono dei rischi si deve sempre ragionare molto bene su quello che si fa e su quello che si dice.
Dopodiché anche sull'esportazione di armi ho già risposto questa mattina. Voi sapete che l'Italia, dopo l'avvio delle operazioni israeliane, ha sospeso immediatamente la concessione di ogni nuova licenza di esportazione secondo la legge del 1990. I contratti quindi che sono stati firmati dopo il 7 ottobre non hanno trovato applicazione.
Le licenze che invece erano state autorizzate prima del 7 ottobre, che sono molte, soprattutto grazie al lavoro fatto dal Governo Conte, solo nel 2019, 28 milioni di euro di autorizzazione all'export di armamenti, 10 in più dell'anno precedente, quindi c'è un grande lavoro da fare sulle vecchie licenze, però quelle sono state tutte analizzate caso per caso dall'autorità competente che è la UAMA, applicando la normativa italiana ed europea internazionale. Quando noi riteniamo che queste armi possano essere, o componenti, perché noi lavoriamo soprattutto sulla componentistica di altro, che possano essere ragionevolmente impiegate nella crisi, noi sospendiamo o revochiamo la licenza. 
Quando abbiamo la certezza che questo non possa accadere, la UAMA non lo fa, il Governo lo fa, un’autorità che è preposta a questo, quindi non sono scelte politiche che il Governo fa, noi quando abbiamo la certezza che invece non possano essere utilizzate all'interno dello scenario di crisi chiaramente diamo seguito, ma se ci sono segnalazioni da parte di colleghi, ho letto qualche collega che insomma diceva che quello che abbiamo sostenuto non è vero, ce le segnali tranquillamente, se qualche svista ci dovesse essere stata da parte della UAMA ne prenderemo atto e correremo ovviamente ai ripari. 
Dopodiché vi ricordo e chiudo anche rispetto al tema di dire l'Italia si faccia promotrice. Guardate, io penso che nella vita conti soprattutto l'esempio.
Noi siamo stati una Nazione, una delle Nazioni, particolarmente d'Europa, su questo tema delle esportazioni di armi più rigide in assoluto ci è stato anche riconosciuto in quest'Aula, ringraziando Dio, e penso che sia la cosa più importante che si possa fare. Nazioni che oggi chiedono la moratoria sull'esportazione di armi a Israele non hanno avuto la stessa posizione che aveva l'Italia. 
Tra le due cose io credo che sia, diciamo, sempre più efficace dare il buon esempio e fare le cose invece di chiedere agli altri di farle. Dopodiché, sul tema del riconoscimento dello Stato della Palestina, io anche qui voglio ricordare che questo Governo si è posto in una linea di assoluta continuità su questo punto con tutti i Governi italiani precedenti, di qualsiasi colore politico, perché anche qua insomma è giusto sempre fare un po' di storia. Noi siamo da sempre tutti, per la soluzione a due Stati. A tal fine tutti abbiamo sostenuto, continuiamo a sostenere l'autorità palestinese, abbiamo sempre, così come dall'altra parte, affermato il diritto di Israele di esistere in pace e sicurezza.
Sulla questione specifica del riconoscimento dello Stato della Palestina, io penso che questo debba nascere nei fatti, non nelle parole, all'esito di un processo politico e negoziale tra le parti che secondo me dovrebbe essere fortemente sostenuto, aiutato e reso concreto dalla Unione Europea. Su questo ho detto tante volte in quest'Aula ma ho detto anche al Consiglio Europeo che su questo punto specifico ritengo che l'Europa possa e debba giocare un ruolo da protagonista.
La nostra posizione è una posizione condivisa dalla maggioranza degli Stati Ue, dalla totalità dei Paesi G7, il tanto vituperato blocco di Visegrád, Polonia, Ungheria, Slovacchia, Repubblica Ceca, come tutti gli Stati dell'ex blocco sovietico hanno riconosciuto la Palestina nel 1988, ma tra i Paesi dell'Europa occidentale, come intesa prima della caduta del muro di Berlino solo in tre hanno fatto questa scelta, sono Spagna, Svezia, Irlanda, mentre non hanno per esempio fatto questa scelta anche Francia o Germania, insomma altre grandi Nazioni dell'Europa occidentale. 
Dopodiché, ovviamente io rispetto la posizione delle forze politiche che ora chiedono il riconoscimento della Palestina come segnale, come sprone - ecco la leggo così -, però ringrazio anche il collega Fratoianni per aver specificato che un'iniziativa in questo senso, concretamente, non risolve la crisi medio orientale. E questo è un po' il tema.
Io penso che, escluso il collega Fratoianni perché su questo punto è stato molto preciso, per gli altri sia - perché delle volte ho sentito anche altri ragionamenti - un po' fuorviante far credere che se noi riconoscessimo la Palestina nel mezzo della crisi si avvicinerebbe una soluzione, perché tutti sappiamo che non è così.
Ecco io credo che in questo momento - e quindi torno al punto - i nostri sforzi debbano essere concentrati su una de-escalation, che significa soprattutto mantenere un dialogo anche franco con tutti gli attori, Israele compreso. 
Dopodiché, sui toni che mi accusano di ogni nefandezza anche in rapporto alla crisi israeliana, non ritengo di dover rispondere e quindi mi perdoneranno alcuni colleghi se non risponderò.
Collega Pellegrini, mi colpisce la discrasia che esiste tra “l'attacco di Hamas è folle” e “Israele è criminale”. Credo che questa distanza di giudizio in qualche maniera tradisca, come dicevo stamattina, altro. 
Dopodiché, passiamo al tema dell'Unione europea. Collega Rosato condivido la sua valutazione di partenza sulla situazione nella quale versa l'Europa in termini di centralità, di peso specifico. Quando venni per uno dei precedenti Consigli europei ricordai questo dato che a me ha colpito molto: nel 1990 l'Unione europea a 12 Stati membri valeva il 26,5% del prodotto interno lordo mondiale, la Cina l’1,8%; oggi l’Unione europea a 27 Stati membri pesa circa il 16% del PIL mondiale, la Cina circa il 18%. Lo dicevo per dire cosa? Una volta quando noi ci occupavamo di noi stessi, del nostro interno, e pensavamo così risolvere i problemi di tutto il mondo aveva un senso, perché oggettivamente il peso specifico che l'Europa aveva era un altro. Oggi non è più così. Oggi pensare che quando noi ci occupiamo del nostro interno, senza guardare al quadro che si muove intorno a noi, risolviamo i problemi che abbiamo, rischiamo di essere miopi. È un po' la critica che io muovo rispetto al tema di non concentrare le nostre energie su quello che davvero deve essere fatto in una dimensione europea, e magari passare tutto il proprio tempo a iper-regolamentare anche materie che gli Stati nazionali potrebbero governare meglio di quanto non possa fare il livello europeo. Ma certamente la vicenda di ridefinire il nostro ruolo e di stabilire le priorità è una vicenda che ci deve stare a cuore. 
Dopodiché, lei citava il parere sulla vostra risoluzione e, particolarmente, la questione del nucleare. Lei sa come la penso io, sono per la neutralità tecnologica per cui si figuri se su questo posso avere alcun tipo di preclusione ideologica, però nelle premesse della vostra risoluzione ci sono anche molte altre cose, su alcune delle quali non siamo d'accordo e quindi da qualche parte un parere si deve dare. Poi magari si può parlare, come sempre, insomma di riformulare - il Ministro Ciriani è qui a disposizione se ci tiene particolarmente.
Vorrei arrivare al tema del voto su Fitto. Sempre il collega Rosato, in riferimento a quello che fece il Presidente Berlusconi ai tempi della votazione di Paolo Gentiloni, diceva che Berlusconi si è assunto una responsabilità più grande che è stata quella di contribuire alla formazione di una maggioranza. Corretto, queste sono scelte politiche però, nel senso che si possono condividere, si possono non condividere, si possono fare, si possono non fare.
La domanda che io pongo - perché secondo me la domanda qui è un'altra ed è una domanda che faccio ai colleghi anche per capire che cosa accadrà quando si andrà a votare per la Commissione - è: nella costruzione europea, il peso degli Stati membri è più importante o meno importante del peso dei partiti politici? 
Perché vede, collega Rosato, quando io sento dire oggi, dai colleghi del Partito Socialista, che loro sono contrari al fatto che all'Italia venga riconosciuta una Vicepresidenza perché l'Italia non ha fatto parte della maggioranza che ha sostenuto Ursula von der Leyen alla presidenza della Commissione europea, mi preoccupo. Penso che si debba preoccupare più il Partito Democratico che sta sostenendo un'altra tesi, perché il Partito Democratico ci dice in buona sostanza che per l'interesse nazionale, possono avere tutte le critiche da fare al governo, ma Raffaele Fitto domani è un Commissario italiano, non è mica il commissario di Giorgia Meloni o di Fratelli d'Italia, è il commissario italiano come lo era Paolo Gentiloni. Io rivendico quello noi abbiamo fatto cinque anni fa.
Cinque anni fa noi non eravamo d'accordo con Ursula von der Leyen Presidente della Commissione europea, con la Commissione Europea, non votammo a favore della Commissione europea ma votammo a favore di Paolo Gentiloni, è chiaro? Per noi, anche in un quadro che non condividevamo, il Commissario italiano andava difeso. 
Oggi se il Partito Democratico facesse la stessa cosa io non avrei nulla da dire, mi spaventa di più se si fa il contrario. Mi spaventa cioè che il gruppo socialista - ma spero che la segretaria Ellis Schlein nella sua replica su questo metta una parola definitiva - che è a favore della Commissione, ci dice che loro non accetteranno che all'Italia venga riconosciuto un Vicepresidente. Poiché io non credo che questa sia la posizione del Partito Democratico, spero che il Partito Democratico voglia farsi sentire con il Partito Socialista europeo, atteso che sono anche la delegazione più numerosa all'interno del Partito Socialista europeo, e non mi sembra prassi che un partito decida senza tenere conto della sua delegazione più numerosa, segnatamente italiana, quando deve decidere la posizione sul Commissario italiano. E quindi confido che questa posizione cambierà.
Non ho nulla da aggiungere sulla vicenda ucraina perché la mia posizione è sempre la stessa. Continuiamo a fare il nostro lavoro: come sapete ho ricevuto la scorsa settimana il presidente Zelensky; stiamo lavorando per organizzare nel 2025, il 10 e 11 luglio, la Conferenza sulla ricostruzione dell'Ucraina, vicenda sulla quale spero che si possa contare sulla collaborazione appunto di tutti in quest'aula, di tutto il sistema Italia perché parlare di ricostruzione dell'Ucraina vuol dire, come ho detto tante volte, scommettere sulla pace, che però deve essere - come pure ho già detto - una pace giusta. 
Ho un paio di cose spot e chiudo. Collega Fratoianni, non ho fatto in tempo a segnare tutto, per cui mi manca un pezzo, però ci parlava delle banche, extraprofitti: vedremo con la legge di bilancio. Collega Fratoianni potrebbe scoprire che questo Governo ha più coraggio di quello che la sinistra ha avuto su questo quando era al Governo. Sul salario minimo sa come la penso, ma mi sfugge perché la sinistra pure non lo abbia fatto quando era al Governo. 
Collega Baldino, mi consentirà di non argomentare su Conte protagonista della più grande svolta culturale europea. 
Invece al collega Ricciardi voglio dire - e chiudo - Poste italiane: temo che anche qui non abbiate compreso, non conosciate la vicenda. Blackrock non c'entra assolutamente nulla. Noi ragioniamo della gestione di una percentuale superiore alla maggioranza, quindi di una quota insomma abbastanza minoritaria, dedicata esclusivamente ai retailer, cioè ai piccoli risparmiatori italiani e ai dipendenti di Poste. Poste in ogni caso deve rimanere nelle mani degli italiani, è come il governo si sta muovendo perché, a differenza di quello che abbiamo visto fare spesso in questa Nazione, non intendiamo svendere niente dei gioielli di famiglia. Ma voglio dire al collega Ricciardi che per il resto io parlo con tutti, come possono fare le persone che sanno di che cosa stanno parlando. Parlo con tutti e non sono abituata a svendermi o a svendere, ma considero sì una mia responsabilità cercare di attrarre in Italia investimenti esteri, ricchezza, posti di lavoro, aumento del PIL, perché è esattamente quello che fanno i patrioti.
Grazie.
 
",2024-10-15,https://www.governo.it/it/articolo/consiglio-europeo-del-17-18-ottobre-intervento-di-replica-alla-camera-del-presidente-meloni
Messaggio del Presidente Meloni in occasione della Relazione annuale dell’Inail,"Egregio Presidente,
la presentazione della Relazione annuale dell’INAIL rappresenta una preziosa occasione per conoscere l’andamento infortunistico e delle malattie professionali e analizzare i dati statistici sul fenomeno, che sono lo strumento indispensabile per indirizzare le politiche di prevenzione.
La sicurezza sul lavoro è una priorità che questo Governo ha posto al centro della sua azione, a partire dal confronto con le organizzazioni datoriali e sindacali. Perché la sinergia tra Istituzioni, parti sociali, lavoratori e imprese è la chiave di volta per diffondere la cultura della prevenzione e ridurre così gli incidenti sul lavoro e le malattie professionali.
Più prevenzione, più controlli, pene più severe per chi non rispetta le regole. Questa è la strategia che il Governo sta portando avanti, e che ha trovato declinazione concreta nei diversi provvedimenti adottati finora.
Abbiamo disposto l’assunzione di 1600 ispettori del lavoro in più, con l’obiettivo di incrementare sensibilmente il numero delle ispezioni.
Dal 1° ottobre è operativa la “patente a crediti” per il settore dell’edilizia, una novità importante che non solo monitora ma anche incentiva il miglioramento delle condizioni di sicurezza nei cantieri, premiando le imprese virtuose e sanzionando quelle che non lo sono. Abbiamo incoraggiato le imprese a migliorare le condizioni di salute e sicurezza dei lavoratori, anche attraverso le maggiori risorse stanziate per i bandi ISI, passate dai 333 milioni di euro del 2022 ai 500 milioni per il 2024.
Siamo intervenuti anche sul piano delle sanzioni, sia amministrative che penali, reintroducendo il reato di somministrazione illecita di lavoro, fattispecie depenalizzata in passato ma risultata essere la più cresciuta nel tempo.
L’evento di oggi ci consente di avviare anche una riflessione sul futuro dell’INAIL e sulle sfide che ha difronte a sé per rafforzare la sua mission. Mi riferisco al contributo che l’Istituto può offrire per aggiornare e rendere più efficace la normativa esistente, rendendola più aderente ai cambiamenti nel mondo del lavoro; al potenziamento della prevenzione, premiando le imprese che investono su salute e sicurezza; al miglioramento delle prestazioni socio-sanitarie; alla valorizzazione della ricerca, implementando la sinergia con network europei e internazionali; alla promozione della cultura della sicurezza, purtroppo ancora non diffusa a sufficienza.
In quest’ottica, sono convinta che possa essere uno strumento efficace portare il tema della sicurezza sul lavoro anche nelle scuole, per formare cittadini consapevoli dei diritti, dei doveri e delle tutele dei lavoratori. 
La sicurezza sul lavoro non è un costo, ma un diritto di ogni lavoratore. Garantire questo diritto è una priorità permanente, che deve vedere tutti in prima fila. L’INAIL gioca da sempre un ruolo determinante, e io credo che le sue competenze e le sue professionalità possano essere decisive per costruire, insieme, un'efficace e comune strategia nazionale per il contrasto del fenomeno infortunistico. 
Vi ringrazio e vi auguro buon lavoro.
Giorgia Meloni
",2024-10-14,https://www.governo.it/it/articolo/messaggio-del-presidente-meloni-occasione-della-relazione-annuale-dell-inail/26799
"Vertice MED9, le dichiarazioni alla stampa del Presidente Meloni","Buonasera a tutti,
    
Grazie Nikos, ti faccio i miei complimenti per questa iniziativa, per la sua riuscita, per l’intelligenza con la quale è stata organizzata. Perché chiaramente questo evento cade in un momento molto delicato. E noi ci troviamo in un luogo, se vogliamo, particolare. Siamo a Paphos: appena 400 km in linea d’aria ci separano da Gaza, ancora meno quelli che ci separano dal Libano. 
Chiaramente anche per l’escalation alla quale stiamo assistendo in Medio Oriente, non poteva il tema medio orientale non essere al centro della nostra discussione e dei nostri lavori. Penso che sia stata particolarmente preziosa la presenza di Sua Maestà Re Abdullah II di Giordania perché si tratta di una leadership estremamente importante e preziosa come interlocutore per ciascuno di noi in tema di moderazione, di ricerca della pace. È stata, la Giordania e la sua leadership, un attore fondamentale anche per tutto quello che ha riguardato, in queste settimane e in questi mesi, il lavoro che facevamo sul piano umanitario. L’Italia ha portato avanti ad esempio l’iniziativa - come sapete - “Food for Gaza”, e senza il contributo della Giordania questo non sarebbe stato possibile. Il Re ha alcune idee molto interessanti, anche l’Italia come sempre ha garantito il suo supporto. 

Chiaramente con i colleghi del Med9 - ma è stato detto da tutti gli interventi, non voglio dilungarmi su cose che sono state ampiamente ribadite - la parte significativa, più importante di questa discussione, anche con il Re di Giordania, ruota attorno a come riuscire ad arrivare a un cessato il fuoco a Gaza, in Libano, arrivare al rilascio degli ostaggi israeliani che sono, come sapete, ancora molti, e come ovviamente assistere al meglio le popolazioni civili coinvolte. Perché sono tutte precondizioni per qualsiasi soluzione duratura della questione medio orientale. Conosciamo tutti il principio dei due popoli in due Stati.
Anche il Governo italiano sta seguendo con grande attenzione la situazione del contingente in Libano. I militari italiani impegnati nella missione ONU e in quella bilaterale Mibil prestano un'opera fondamentale, preziosa per la stabilizzazione dell'area. Come sapete il quartier generale della missione UNIFIL e due basi italiane sono state raggiunte da colpi di arma da fuoco sparati dalle forze israeliane e quindi non posso, anche come Italia, non tornare a condannare quello che è accaduto, non è accettabile, viola quanto stabilito dalla Risoluzione 1701 delle Nazioni Unite. Il Governo italiano, come sapete, ha protestato con decisione con le Autorità israeliane. Su questo tema insieme a Emanuele e a Pedro, quindi alla Francia e alla Spagna, abbiamo anche deciso di stilare una Dichiarazione comune.
Così come con i colleghi stiamo lavorando per immaginare, sempre in tema di Libano, durante il G7 Difesa, che si svolgerà tra pochi giorni, di organizzare una iniziativa, anche coinvolgendo le altre Nazioni che hanno partecipato in questi anni, per implementare i nostri sforzi congiunti per rafforzare le forze armate libanesi. Tema sul quale sapete che l'Italia si spende da tempo, e non è sola dietro questi tavoli. 
Abbiamo parlato di Mediterraneo, come si diceva. Anche io voglio ringraziare Ursula von der Leyen per aver introdotto un portafoglio dedicato a questa materia così fondamentale, anche per l'Italia. Per noi rappresenta una priorità strategica, particolarmente lo rappresenta per questo Governo. 
Guardiamo con molta attenzione al futuro patto per il Mediterraneo che è ispirato a un nuovo approccio paritario dell'Unione europea nei confronti del suo vicinato meridionale, un approccio che come sapete l'Italia ha sempre promosso, che è strettamente legato anche al tema del governo dei flussi migratori. Negli ultimi due anni l'Unione europea ha cambiato approccio sul tema del governo dei flussi migratori grazie anche al lavoro fatto dai MED9, grazie anche al lavoro fatto dall'Italia. 
Questo nuovo approccio, dicono i dati, dimostra di funzionare. È ovviamente fondamentale essere concreti, decisi, contrastare in modo sempre più incisivo l'immigrazione illegale di massa, continuare a lavorare a questa cooperazione completamente diversa con le Nazioni di origine di transito.
E oggi abbiamo discusso anche di altre iniziative, comprese quelle innovative. Partirà probabilmente tra qualche giorno in termini operativi il protocollo che ormai tutti conoscono tra Italia e Albania, che vuole essere esattamente questo, una soluzione innovativa in tema di lotta, in tema di governo dei flussi migratori, di lotta ai trafficanti di esseri umani. E quindi sicuramente anche questo è molto importante. 
Abbiamo discusso di competitività europea. Su questo tema, cruciale per il futuro dell'Europa, io penso che sia arrivato il momento di passare dalle parole ai fatti. Noi abbiamo la necessità di diventare più autonomi, di semplificare il nostro quadro normativo, di rilanciare gli investimenti, particolarmente quelli privati, di premere l'acceleratore su settori strategici come l'alta tecnologia, la difesa, l'agricoltura. 
Sono tutte strategie che conosciamo. Conosciamo quali sono i nostri obiettivi. Il punto vero che ora va discusso è come facciamo a mettere a terra quegli obiettivi: quali sono le risorse, quali sono gli strumenti. 
È ovvio che è fondamentale avere una visione, ma le visioni non servono a molto se poi non si ha neanche il coraggio di dotare quelle visioni degli strumenti necessari a realizzarle. Vi ringrazio.
",2024-10-11,https://www.governo.it/it/articolo/vertice-med9-le-dichiarazioni-alla-stampa-del-presidente-meloni/26786
"39° Convegno di Capri dei Giovani Imprenditori, il videomessaggio del Presidente Meloni","Buongiorno a tutti.
Grazie al Presidente Di Stefano per questo invito. Mi dispiace non essere riuscita a partecipare in presenza a questa iniziativa a Capri, ma in ogni caso ci tenevo a farvi arrivare il mio saluto e il mio contributo.
Ho partecipato in passato più volte alle vostre iniziative, e mi faceva piacere partecipare anche da Presidente del Consiglio.
Vi ringrazio per aver scelto di dedicare il trentanovesimo convegno nazionale di Capri al contributo che il settore privato può dare al Piano Mattei per l’Africa. Io penso sia una conferma ulteriore di come il nostro tessuto economico e produttivo capisca l’importanza di questa sfida, e sia sempre più consapevole di quanto questo Piano sia un’iniziativa strategica e di respiro nazionale. Io spero anche capace di travalicare i singoli governi, diventare una iniziativa strategica dell’Italia sul lungo periodo. È un progetto che questo Governo ha lanciato ma che appartiene all’Italia nel suo complesso, perché è un progetto nel nostro interesse nazionale, nell’interessa nazionale della nostra storia e nella nostra vocazione geopolitica, guardare al Sud, al Mediterraneo, all’Africa, costruire con i popoli e le Nazioni africane un nuovo modello di sviluppo, che sia un modello di partenariato, di crescita condivisa, un modello da pari a pari. Questo è un punto molto prezioso, perché il successo del Piano Mattei dipenderà anche e soprattutto dallo sforzo che l’intero Sistema Italia, in tutte le sue articolazioni, sarà capace di produrre. Dal tessuto produttivo possono arrivare idee, ma soprattutto soluzioni ai problemi concreti. Perché non c’è nessuno più concreto di chi fa impresa e ogni giorno è chiamato ad organizzare il proprio lavoro e a programmare gli investimenti per il futuro.
Il Piano Mattei che abbiamo scritto non è altro che questo: un piano concreto, fatto di progetti realizzabili, sostenibili, da attuare secondo un cronoprogramma ben delineato e stabilito. E credo che anche questa sia una novità importante che abbiamo voluto introdurre, perché di tutto c’era bisogno tranne che dell’ennesima lungo elenco di buoni propositi o di un nuovo grande libro dei sogni, magari da dimenticare in qualche cassetto appena dopo averlo scritto e magari averlo presentato. Con questo spirito e con questo approccio abbiamo lavorato in questi mesi per porre le basi del Piano, per avviare i progetti pilota nelle prime nove Nazioni con le quali abbiamo scelto di avviare questa collaborazione.
L’Africa chiaramente sta attraversando una serie di transizioni che potremmo definire epocali, da ogni punto di vista. Entro il 2050 la popolazione africana supererà quota 2,3 miliardi, un quarto della popolazione globale, e la metà di queste persone avrà meno di 26 anni. È uno scenario che ci dice fondamentalmente due cose: che l’Africa si appresta a diventare uno dei principali mercati mondiali, e che saremo chiamati a confrontarci con sistemi economici e produttivi sempre più dinamici e intraprendenti. Dinamismo e intraprendenza che non difettano di certo al sistema produttivo e industriale italiano, e che sono la base da cui partire per creare sinergie e collaborazioni di medio e lungo periodo con i giovani imprenditori africani.
Io sono convinta che l’investimento nel capitale umano sia uno dei driver di sviluppo della nostra collaborazione, e non è un caso che la formazione sia proprio uno dei pilastri del Piano Mattei. Ciò che serve è puntare sulla formazione tramite le filiere dei diversi settori produttivi, e io sono certa che il settore privato italiano possa fare la differenza soprattutto su questo. In questi mesi abbiamo lavorato molto anche per costruire l’architettura finanziaria che è necessaria a sostenere i progetti del Piano Mattei. Ed è un lavoro che abbiamo portato avanti insieme alle Istituzioni internazionali e alle Nazioni che volevano dare il loro contributo. Abbiamo creato strumenti finanziari innovativi con la Banca Africana di Sviluppo, stiamo sostenendo la Piattaforma virtuale per gli investimenti che è stata lanciata dall’Unione Africana e dall’OCSE, per migliorare la trasparenza e le politiche pubbliche sugli investimenti nel continente africano. A tutto questo, si somma l’impegno per sostenere l’internazionalizzazione delle imprese italiane, con una serie di interventi che comprendono la “Misura Africa” di Simest per le PMI e gli strumenti di Cassa Depositi e Prestiti per gli investimenti delle aziende di maggiori dimensioni.
Insomma, è un grande lavoro che ha sostanzialmente un obiettivo di fondo: costruire insieme alle Nazioni africane nuove occasioni di sviluppo, aiutare i popoli africani ad esprimere il loro grande potenziale. È un traguardo che possiamo raggiungere solo se mettiamo da parte le dichiarazioni di principio e ci rimbocchiamo le maniche, mettendo in ciò che facciamo concretezza, pragmatismo e rispetto per i nostri interlocutori. E so che, da questo punto di vista, non mancherete di fare la vostra parte.
Quindi grazie, grazie per il focus di questa iniziativa, grazie per il lavoro che abbiamo fatto fin qui insieme, grazie soprattutto per il lavoro che faremo insieme in futuro. Buon lavoro a tutti.
",2024-10-11,https://www.governo.it/it/articolo/39-convegno-di-capri-dei-giovani-imprenditori-il-videomessaggio-del-presidente-meloni/26783
"Dichiarazioni alla stampa con il Presidente Zelensky, l'intervento del Presidente Meloni","Buonasera a tutti, grazie di essere qui.
È un grande piacere per me accogliere oggi a Roma il Presidente ucraino Volodymyr Zelensky. 
Con lui ormai vedersi è una consuetudine. Ci siamo incontrati non più tardi due settimane fa a margine dell’Assemblea Generale delle Nazioni Unite a New York, a circa altre due settimane dopo il nostro incontro a Cernobbio, proprio qui in Italia.
Non si tratta di forma, è per noi una continuità necessaria che non fa che confermare la priorità che il Governo italiano accorda al sostegno all’Ucraina, una Nazione che, giova sempre ricordarlo, è stata brutalmente, ingiustificatamente, illegalmente aggredita 959 giorni fa perché evidentemente la Federazione russa non accettava l'idea che l'Ucraina continuasse a crescere prospera, libera, democratica ed europea. L'Ucraina continua a vivere sotto bombardamenti indiscriminati contro obiettivi civili, contro infrastrutture critiche. Inizia ora un nuovo inverno, è il terzo che l’Ucraina affronta in guerra e si trova oggi con metà della rete elettrica fuori uso - vi lascio immaginare cosa questo possa significare. Ciononostante il popolo ucraino continua a resistere in modo eroico perché è un popolo che vuole essere libero di scegliere il proprio futuro. E la responsabilità della comunità internazionale è aiutarlo in questo lavoro, in questa speranza.
Il Presidente Zelensky sa bene che l'Italia è stata al fianco dell'Ucraina fin dal primo momento di questo conflitto, che ha fatto tutto quello che poteva fare. E' quello che abbiamo ribadito anche stasera: siamo pronti a continuare a fare e continueremo a fare fino a quando sarà necessario.
Chiaramente, come abbiamo detto molte volte, lo facciamo perché siamo convinti che questa sia la parte giusta della storia, ma anche perché è nel nostro interesse nazionale difendere le regole della convivenza internazionale, che garantiscono a tutti un futuro di pace, che garantiscono a tutti una convivenza pacifica, e se noi derogassimo a queste regole chiaramente vivremo tutti in un mondo di caos, in un mondo che non è in grado di difendere soprattutto i più fragili. 
L'obiettivo del nostro sostegno, come ho ribadito ancora oggi al Presidente Zelensky, è mettere l'Ucraina nelle migliori condizioni possibili per costruire un tavolo di pace. Una pace che, come abbiamo detto tante volte, non può significare una resa, come in tanti, troppi, suggeriscono vigliaccamente. 
Questo presuppone necessariamente, ovviamente, anche il sostegno militare, così come presuppone, ad esempio, il sostegno al settore energetico che resta una priorità fondamentale dell’azione italiana.
Il Presidente Zelensky è venuto qui oggi - e lo ringrazio ancora - per presentarci le sue idee per quello che può essere un percorso che consenta di costruire quella pace giusta, della quale abbiamo tutti bisogno, prima di tutti ovviamente proprio l’Ucraina.
Abbiamo ascoltato anche le esigenze più immediate che ci ha illustrato. Come sapete l’Italia - ribadisco - ha sempre fatto la sua parte. Abbiamo approvato nuovi decreti interministeriali di sostegno militare, con i quali ci siamo soprattutto concentrati sulla difesa aerea, innanzitutto perché vogliamo salvare le vite umane, ma anche per proteggere le infrastrutture critiche, ed ora stiamo anche ragionando insieme su come sostenere l’industria della difesa ucraina, di come rafforzare l’industria della difesa europea, per rendere questi sforzi sempre più sostenibili, sempre più proiettati verso il futuro.
Le prospettive di integrazione euroatlantica restano una componente fondamentale della discussione, siamo pronti a continuarla con l'Ucraina e con gli altri partner. 
Con il Presidente Zelensky abbiamo anche concordato sull'importanza di coinvolgere quanto più possibile gli attori internazionali che possono convincere Mosca a sedersi a un tavolo e a negoziare in maniera credibile, ma nel farlo dobbiamo anche continuare a reagire in maniera ferma sul sostegno diretto o indiretto allo sforzo bellico russo.
Guardare a un futuro di pace e prosperità, a un futuro europeo significa anche guardare alla ricostruzione, e allora sono felice di approfittare di questa occasione per annunciare la data della prossima Ukraine Recovery Conference, che si terrà a Roma il 10 e 11 luglio del 2025. È un evento al quale teniamo molto e sul quale stiamo già lavorando da diverso tempo. 
Il messaggio che ancora una volta ho voluto inviare a Volodymyr è che l’Ucraina non è sola, che le saremo accanto per tutto il tempo necessario. La presenza del Presidente Zelensky oggi serve a dare ancora più forza a questo segnale, quindi grazie davvero per questa visita anche se veloce, sono stati giorni molto complessi.
Grazie.
",2024-10-10,https://www.governo.it/it/articolo/dichiarazioni-alla-stampa-con-il-presidente-zelensky-lintervento-del-presidente-meloni
"Fiera del Levante, videomessaggio del Presidente Meloni","Buongiorno a tutti!
Sono molto contenta di inviare il mio saluto all’inaugurazione della edizione 2024 della Campionaria internazionale della Fiera del Levante.
La Fiera del Levante è un’istituzione, per Bari, la Puglia, il Sud e l’Italia intera. È una manifestazione che ha attraversato la storia nazionale, raccontando l’evoluzione del nostro sistema economico e imprenditoriale.
In questa lunga storia ci sono stati momenti di grande positività, altri più difficili, però la Fiera è rimasta sempre un punto di riferimento, e una delle principali vetrini del dinamismo, dell’intraprendenza, della creatività delle nostre imprese e dei loro lavoratori, in particolare del Mezzogiorno. 
Oggi i principali indicatori macroeconomici ci restituiscono la fotografia di un’Italia che cresce più del doppio della media europea e dell’eurozona.
È merito del Governo? L’ho detto tante volte: no. Il merito è del nostro tessuto produttivo e di chi ogni giorno si rimbocca le maniche per portare avanti la propria attività.
Quello che ha fatto il Governo è semplicemente la sua parte. Cioè, assicurare stabilità, disegnare una visione di lungo periodo, lavorare per creare un ambiente il più possibile favorevole alle imprese, e costruire le condizioni per fare della nostra Nazione un luogo dove sia conveniente investire. 
I risultati iniziano a vedersi, anche e soprattutto nel Mezzogiorno. E questo mi rende particolarmente fiera. Nel 2023 il Pil del Sud è cresciuto più della media nazionale, l’occupazione è aumentata in misura maggiore rispetto al resto d’Italia, gli investimenti - che sono la cosa più importante - sono saliti del 50% e il Mezzogiorno ha dato una spinta decisiva alle esportazioni, permettendo così all’Italia di piazzarsi al quarto posto della classifica mondiale dell’export, scavalcando prima la Corea del Sud e poi il Giappone. 
Quest’anno il Sud è stato di fatto la locomotiva economica dell’Italia, invece di essere quello che abbiamo visto negli anni passati, quando si ritrovava quasi sempre ad essere il fanalino di coda. Abbiamo voluto tracciare una direzione nuova, chiara e intendiamo seguirla. Cioè, dare alle imprese e ai cittadini del Mezzogiorno la possibilità concreta di dimostrare il proprio valore.
Abbiamo riformato le politiche di coesione, per spendere meglio e più velocemente risorse che sono molto preziose e fare in modo che quelle risorse siano effettivamente impiegate per ridurre le disparità tra i territori e per interventi strategici.
Abbiamo introdotto gli Accordi di Coesione. Ne abbiamo sottoscritti ormai 19 con le Regioni e le Province autonome, mettendo finora a disposizione oltre 35 miliardi di euro e adesso ci apprestiamo a concludere questo percorso, proprio con la Regione Puglia.
Abbiamo voluto la nascita del Fondo perequativo infrastrutturale, con l’obbligo di destinare alle regioni del Sud almeno il 40% dei fondi pluriennali per gli investimenti.
E poi la ZES unica del Mezzogiorno, che questo Governo ha voluto con forza, dialogando con una negoziazione complessa della Commissione europea, è un altro mattone di questa strategia.
Fondamentale in questo ambito il credito d’imposta per investimenti, per il quale abbiamo complessivamente stanziato 3 miliardi e 400 milioni di euro. E poi la proroga di ‘Decontribuzione Sud’ e i robusti incentivi per creare nuova e buona occupazione, in particolare di giovani e donne. 
Tanti mattoni di una strategia più ampia, che questo Governo ha messo in campo, per rispondere al desiderio di protagonismo del Mezzogiorno, che non chiede assistenzialismo, sussidi e mancette elettorali, ma semplicemente chiede di essere messo nelle condizioni di competere ad armi pari con il resto della Nazione.
Troppo spesso, in passato, il Mezzogiorno è stato considerato quasi un problema, una zavorra. Ma il Sud in realtà è la vera grande opportunità di crescita dell’Italia. A noi spetta il compito di liberare il suo immenso potenziale immenso e inespresso, con investimenti, interventi mirati e la spinta infrastrutturale necessaria per ridurre finalmente il divario con il resto d’Italia, perché senza infrastrutture adeguate nessun rilancio è possibile.
Scommettere sull’orgoglio del Sud significa scommettere sull’orgoglio di una Nazione intera, perché un Sud prospero e competitivo è un vantaggio per tutto il popolo italiano. 
È una scommessa che siamo determinati a vincere. Anche e soprattutto grazie a chi, come voi, ci ha sempre creduto!
Grazie a tutti e buona Fiera!
",2024-09-28,https://www.governo.it/it/articolo/fiera-del-levante-videomessaggio-del-presidente-meloni/26678
"Forum Risorsa Mare, videomessaggio del Presidente Meloni","Buon pomeriggio a tutti,
grazie al Ministro Musumeci e a The European House-Ambrosetti per aver promosso anche quest’anno il Forum “Risorsa Mare”, un’occasione estremamente preziosa di analisi e di confronto tra pubblico e privato sulle opportunità di sviluppo e di crescita che il mare offre alla nostra Nazione.
Perché l’Italia è una Nazione particolare, continentale e marittima allo stesso tempo.
La nostra testa è un pezzo di Mitteleuropa, mentre i nostri piedi sono immersi nel Mar Mediterraneo. Questo ci rende un ponte naturale tra il nord e il sud dell’Europa, tra l’Europa nel suo complesso, l’Africa e il Medio Oriente.
Noi siamo una piattaforma naturale nel Mediterraneo, un mare che per millenni è stato il cuore degli scambi culturali e commerciali del mondo e che è ora tornato ad essere centrale, come spazio di connessione tra l’Atlantico e l’Indo-pacifico, attraverso il Golfo Persico e il Canale di Suez.
Questo è un vantaggio enorme. Un vantaggio del quale non sempre siamo stati consapevoli e che dobbiamo sapere valorizzare al massimo. È un’occasione dal punto di vista energetico, ad esempio, perché noi possiamo diventare lo snodo strategico per i flussi energetici tra il Mediterraneo, l’Africa e l’Europa.
È un’ambizione alla quale il Governo sta dando voce anche attraverso il Piano Mattei, che ha tra i suoi pilastri proprio l’energia e che vuole portare avanti progetti strategici di connessione. Dall’interconnessione elettrica ELMED tra Italia e Tunisia al Corridoio H2 Sud, per il trasporto dell’idrogeno dal Nord Africa verso l’Europa.
Dopodiché, è un’occasione dal punto di vista delle interconnessioni. Mi riferisco allo sviluppo di IMEC, il corridoio infrastrutturale ed economico tra Europa, Medio Oriente e India, che l’Italia ha contribuito a far nascere in ambito G20 e che può liberare un enorme potenziale per il nostro commercio e per le nostre imprese.
L’economia del mare ci dà già grandi soddisfazioni - nel 2022 il contributo al PIL è stato di 180 miliardi di euro -, però abbiamo l’opportunità di fare sempre meglio, se uniamo gli sforzi e lavoriamo in modo strategico, come il Governo intende fare con il Piano del Mare, che non a caso ha stilato.
È un’occasione dal punto di vista geopolitico perché, se è vero che il Mediterraneo è tornato al centro del mondo e noi siamo al centro del Mediterraneo, allora l’Italia ha una possibilità straordinaria: tornare ad essere assolutamente centrale e protagonista nelle dinamiche globali.
Anche esplorando la corsa al mondo sottomarino, un dominio nuovo nel quale l’Italia intende giocare un ruolo di primo piano. Abbiamo già istituito il Polo nazionale della dimensione subacquea e sta per approdare in Consiglio dei ministri un disegno di legge per regolare e disciplinare questa materia. 
Quando sono arrivata a Palazzo Chigi mi è stato detto che l’ufficio del Presidente del Consiglio è noto come la “prua d'Italia”.
È una cosa che mi ha colpito molto, che mi ha fatto riflettere su quanto la nostra storia e la nostra identità siano profondamente legate al mare, e a quello che il mare rappresenta.
Ecco, io penso che non spetti altro che prendere quella storia e quell’identità e farle navigare nel futuro, tracciando le nuove rotte del XXI secolo. 
È quello su cui il Governo è al lavoro, e vi ringrazio per il contributo di questa iniziativa.
Grazie e buon lavoro a tutti.
",2024-09-26,https://www.governo.it/it/articolo/forum-risorsa-mare-2024-videomessaggio-del-presidente-meloni/26660
Intervento del Presidente Meloni alla 79ª Assemblea Generale delle Nazioni Unite,"Signor Presidente, signor Segretario Generale, colleghi delegati, signore e signori, 
è un’epoca molto complessa quella nella quale viviamo, e il carattere comune delle sfide del nostro tempo ci impone di ragionare in un modo completamente nuovo. 
La ferita inferta al sistema internazionale fondato sulle regole dalla guerra d’aggressione russa all’Ucraina sta avendo effetti destabilizzanti molto oltre i confini nella quale si consuma, e come un domino sta contribuendo a riaccendere, o far detonare, altri focolai di crisi.
I sistemi politici democratici affrontano insidie inedite. La frammentazione geo-economica cresce con conseguenze con le quali tutti dobbiamo fare i conti, ma soprattutto devono farci i conti le Nazioni più fragili.  
Il cammino per la riduzione delle emissioni ambientali è ad un bivio, stretto tra approcci ideologici e scarsa solidarietà, soprattutto dei principali emettitori di gas a effetto serra. 
La scarsità di acqua e di energia incidono sempre più profondamente sullo sviluppo, sulla sicurezza alimentare, sulla stabilità sociale e di intere comunità. 
L’utilizzo strumentale della fede religiosa diventa fattore di tensione o, peggio, fattore di persecuzione: sono milioni nel mondo le persone che soffrono a causa della loro professione di fede, e al primo posto come vittime ci sono i cristiani. 
Assistiamo al dirompente avvento dell’intelligenza artificiale generativa, una rivoluzione che pone interrogativi del tutto inediti. Anche se non sono certa che dovremmo chiamarla intelligenza: intelligente è chi fa le domande, non chi dà le risposte processando i dati. In ogni caso, si tratta di una tecnologia che, a differenza di tutte quelle che abbiamo visto nel corso della storia, disegna un mondo nel quale il progresso non ottimizza più le competenze umane, ma può sostituirle, con conseguenze che rischiano di essere drammatiche soprattutto nel mercato del lavoro, verticalizzando, concentrando ancora di più la ricchezza. Non a caso l’Italia ha voluto che questo tema fosse al centro della sua presidenza del G7, perché vogliamo fare la nostra parte nella definizione di una governance globale dell'intelligenza artificiale, che sia capace di conciliare innovazione, diritti, lavoro, proprietà intellettuale, libertà di espressione, democrazia. 
Questa complessità, animata da sfide che sono profondamente interconnesse tra loro, ci dice prima di tutto una cosa: i problemi cosiddetto del Sud Globale sono anche i problemi del Nord del mondo, e viceversa. Non esistono più blocchi omogenei, e l’interdipendenza dei nostri destini è un fatto. Per questo siamo chiamati a ragionare fuori dagli schemi che abbiamo conosciuto nel passato. 
La sfida è un cambio deciso di paradigma nei rapporti tra le Nazioni e nel funzionamento degli organismi multilaterali e l'obiettivo è costruire un modello di cooperazione completamente nuovo. 
Personalmente sono convinta che questo nuovo modello possa e debba fondarsi su alcuni principi, purtroppo non scontati: il rispetto reciproco, la concretezza, la condivisione. Significa relazionarsi con l’altro da pari a pari, recuperare quella capacità di saper ascoltare per comprendere le ragioni dell’altro che è alla base di qualsiasi fiducia reciproca. 
E proprio perché crediamo in questo approccio, l’Italia ha concepito tutti gli appuntamenti del suo anno di Presidenza G7 in formato aperto, con un outreach molto ampio, che ha coinvolto tutti i Continenti, il G20, l’Unione Africana, le Istituzioni economiche-finanziarie e le Banche multilaterali di sviluppo. Abbiamo dimostrato che il G7 non è una fortezza chiusa, che vuole difendersi da qualcuno, ma un’offerta di valori aperta al mondo. 
Penso poi alla svolta che l’Italia ha impresso, particolarmente ai propri rapporti con il continente africano. Abbiamo reso operativo, a livello bilaterale, il nostro piano di investimenti per l'Africa, il Piano Mattei, con progetti pilota in nove Nazioni del continente, creando partenariati strategici con ognuna di queste Nazioni. Abbiamo strutturato sinergie operative con il Global Gateway dell’Unione europea e la Partnership for Global Infrastructure and Investment del G7. 
Abbiamo costruito strumenti finanziari nuovi con la Banca Africana di Sviluppo e con la Banca Mondiale, per permettere l’afflusso di risorse pubbliche e private. Abbiamo immaginato soluzioni innovative, come l’Apulia Food Security Initiative, per rafforzare la produzione agricola e la sicurezza alimentare, o l’Energy for Growth in Africa, per sostenere la produzione e la distribuzione di energia pulita. Abbiamo deciso di sostenere progetti strategici per l’Africa, come il corridoio di Lobito.
Abbiamo fatto tutto questo senza mai smettere di coinvolgere e confrontarci con i nostri interlocutori africani. Perché il nostro intento non è imporre, ma è condividere. E, insieme, scegliere priorità, settori di intervento, ambiti di azione. Dove potevamo essere un valore aggiunto, allora lì abbiamo offerto il nostro punto di vista e la nostra collaborazione. Con progetti concreti che già stanno dando i loro frutti. In Algeria, dove renderemo fertili 36 mila ettari di terreno desertico per la coltivazione, costruiremo una filiera locale di trasformazione e produzione. In Kenya, con lo sviluppo di una filiera di biocarburanti che arriverà entro la fine del 2025 a sostenere fino a duecentomila piccole imprese agricole. In Etiopia, con un vasto intervento di recupero ambientale dell’area del lago Boye, nell’ovest del Paese. 
Perché, voglio ribadirlo ancora una volta, il nostro obiettivo, di fronte a decine di migliaia di persone che affrontano viaggi disperati per entrare illegalmente in Europa, è garantire prima di tutto il loro diritto a non dover emigrare, a non dover recidere le proprie radici semplicemente perché non hanno altra scelta. 
Una disperazione sulla quale lucrano organizzazioni di criminali senza scrupoli sempre più potenti, sempre più ramificate. Proposi un anno fa, da questo stesso podio, di dichiarare una guerra globale ai trafficanti di esseri umani, e sono felice che quell’appello non sia caduto nel vuoto, e che in primis a livello G7 si sia trovata l’intesa per dare vita ad un coordinamento internazionale per smantellare queste reti criminali. Ma bisogna fare di più. Le Nazioni Unite devono fare di più, perché queste organizzazioni criminali stanno riproponendo, sotto altre forme, una schiavitù – intesa come mercificazione dell’essere umano – che questa Assemblea, in altri tempi, ebbe un ruolo fondamentale nel debellare definitivamente. Non si torna indietro. 
Sconfiggere gli schiavisti del Terzo millennio è possibile, e possiamo farlo se uniamo le forze, con una maggiore cooperazione e con iniziative congiunte tra le nostre Forze di polizia, i servizi di intelligence e le autorità giudiziarie, adottando la formula “follow the money”. Una intuizione di due grandi giudici italiani, Giovanni Falcone e Paolo Borsellino, che è diventata un modello, anche a livello internazionale, per contrastare le organizzazioni criminali. 
È un metodo con il quale l’Italia intende rafforzare la sua cooperazione anche con le Nazioni dell’America Latina. 
Perché c’è un filo rosso che lega le organizzazioni che speculano sulla tratta di esseri umani in Africa e chi gestisce il traffico di stupefacenti in America Latina, o l’abominio di chi rapisce i bambini per renderli schiavi del sesso di uomini ricchi senza scrupoli, privandoli del loro presente e del loro futuro. 
America Latina dove, come purtroppo accade in diverse regioni del mondo, le legittime aspirazioni di libertà e democrazia di decine di milioni di persone continuano a rimanere disattese. Penso in particolare al popolo venezuelano, a cui va tutta la nostra solidarietà e il nostro sostegno. La comunità internazionale non può rimanere a guardare mentre, a distanza di quasi due mesi dalle elezioni del 28 luglio scorso, ancora non è stato riconosciuto il risultato elettorale, ma nel frattempo si è consumata una brutale repressione, la morte di decine di manifestanti, l’arresto arbitrario di migliaia di oppositori politici, l'incriminazione e l’esilio del candidato presidente dell’opposizione democratica. È nostro dovere alzare la voce.  
Cari amici, nel 2025 celebreremo l’ottantesimo anniversario della Carta delle Nazioni Unite. Carta che sancisce principi e valori che in questo tempo sono stati messi in discussione addirittura da un membro permanente del Consiglio di sicurezza, ma sulla cui difesa l’Italia non intende arretrare. Perché sono principi e valori posti a garanzia di tutti, soprattutto delle Nazioni che hanno meno strumenti per difendersi. Come sempre la legge deve essere uguale per tutti, ma perché questo serve soprattutto a difendere i più deboli. 
È per questo che non possiamo voltarci dall’altra parte di fronte al diritto dell’Ucraina a difendere le sue frontiere, la sua sovranità, la sua libertà. Così come affermiamo il diritto dello Stato di Israele di difendersi da attacchi esterni, come quello orribile del 7 ottobre scorso, ma allo stesso tempo chiediamo ad Israele di rispettare il diritto internazionale, tutelando la popolazione civile, anch’essa in gran parte vittima di Hamas e delle sue scelte distruttive. 
E seguendo lo stesso ragionamento sosteniamo, ovviamente, anche il diritto del popolo palestinese ad avere un proprio Stato. Ma affinché questo possa vedere presto la luce è necessario che i palestinesi lo affidino a una leadership ispirata al dialogo, alla stabilizzazione del Medio Oriente e all’autonomia. 
Gli Accordi di Abramo hanno dimostrato la possibilità di convivere e cooperare vantaggiosamente sulla base del mutuo riconoscimento. Se questa è la prospettiva sulla quale tutti dobbiamo lavorare, e lo è, oggi l’imperativo è raggiungere, senza ulteriori ritardi, un cessate il fuoco a Gaza e l’immediato rilascio degli ostaggi israeliani. Non possiamo più assistere a tragedie come quelle di questi giorni nel Sud e nell’Est del Libano, con il coinvolgimento di civili inermi, tra cui numerosi bambini.
Detto questo, l’anniversario del prossimo anno impone a tutti noi un’occasione storica. Essere finalmente consapevoli che, piaccia o no, i problemi di oggi ci coinvolgono e ci riguardano tutti. 
Dobbiamo saperci mettere in discussione, con umiltà e consapevolezza. E questo impone anche una riflessione seria sul multilateralismo, sulla capacità delle organizzazioni internazionali di essere all’altezza di questa epoca e delle sfide che ci pone di fronte. Parlo ovviamente, anche delle Nazioni Unite, della sua capacità di riformarsi partendo da ciò che è utile e necessario, e non da ciò che è più facile. 
L’Italia è convinta che qualsiasi revisione dell’architettura di funzionamento delle Nazioni Unite, a partire dal Consiglio di Sicurezza, non possa prescindere dai principi di eguaglianza, democraticità, rappresentatività. Sarebbe un errore creare nuove gerarchie, con nuovi seggi permanenti. Siamo aperti a discutere la riforma senza alcun pregiudizio, ma vogliamo una riforma che serva a rappresentare meglio tutti, non a rappresentare meglio alcuni. 
Colleghi, delegati, signore e signori, è un tempo difficile quello nel quale siamo stati chiamati a governare le nostre Nazioni. Tutto intorno a noi sembra cambiare, tutto viene messo in discussione, e le poche certezze che pensavamo di avere non sono più tali. Il destino ci sfida, ma in fondo lo fa per metterci alla prova. Nella tempesta, noi possiamo dimostrare di essere all’altezza del compito che la storia ci ha dato. Dimostrarlo ai cittadini che governiamo, dimostrarlo ai nostri figli. Dimostrarlo a noi stessi, forse soprattutto a noi stessi, perché come diceva un grande patriota italiano, Carlo Pisacane, protagonista di quel Risorgimento che fece dell’Italia una Nazione unita, “ogni ricompensa la troverò nel fondo della mia coscienza”. 
Affrontare i problemi piuttosto che rinviarli, avanzare piuttosto che indietreggiare, preferire ciò che è giusto a ciò che è utile, questo è il nostro compito, difficile ma necessario. 
L’Italia, come sempre, è pronta a fare la sua parte. 
Grazie.
",2024-09-25,https://www.governo.it/it/articolo/intervento-del-presidente-meloni-alla-79-assemblea-generale-delle-nazioni-unite/26654
"UNGA, il punto stampa del Presidente Meloni a New York","INTRODUZIONE DEL PRESIDENTE MELONI 
Buonasera a voi, cerchiamo di fare il bilancio, anche se ancora non è finita questa nostra partecipazione all'Assemblea Generale delle Nazioni Unite. Come avete visto sono accadute molte cose in questi ormai tre giorni. 
Abbiamo cominciato con una serie di incontri con alcuni degli esponenti di maggiore spicco del mondo delle aziende e dell'innovazione. Come avete visto abbiamo incontrato gli amministratori delegati di Motorola, di Google, di OpenAI, ovviamente anche Elon Musk, per affrontare e continuare a fare questo lavoro che stiamo facendo particolarmente sulla governance dell'intelligenza artificiale, ma anche per valutare opportunità di investimenti maggiori nella nostra Nazione. 
C'è poi tutta la parte che riguarda le Nazioni Unite che è iniziata ieri con l'intervento relativamente al Patto per il futuro, dove l'Italia, come sempre, ha tracciato le sue priorità, dal sostegno all'Ucraina passando per il lavoro che stiamo facendo nel tentativo di una de-escalation in Medio Oriente, la riforma del Consiglio di Sicurezza dell'ONU, il governo dell'intelligenza artificiale, il lavoro che l'Italia sta portando avanti in Africa anche come spunto per un nuovo modello di cooperazione, il tema della lotta ai trafficanti di esseri umani.  Sono ovviamente tutte materie che torneranno anche nell'intervento che farò più tardi all'Assemblea Generale - chiaramente sarà più ampio, tratteremo anche la materia dell'America Latina. Insomma, le grandi questioni che l'Italia pone sono quelle che avete già sentito. 
Dopodiché, questa è un'occasione per incontrare molti leader e molti ne abbiamo incontrati. Abbiamo avuto una serie di incontri bilaterali con il Principe ereditario del Kuwait, con il Primo Ministro dell’Iraq, con il Presidente turco Erdogan, stamattina con il Presidente ucraino Zelensky, adesso con il Presidente argentino Milei, molti anche pull aside si dice in gergo, cioè incontri che avvengono anche a margine l'uno dell'altro, molto veloci. Chiaramente ci siamo concentrati parecchio sulla vicenda medio orientale, in queste ore ci preoccupa moltissimo la situazione libanese ma con tutte queste Nazioni abbiamo parlato anche dei nostri rapporti bilaterali. 
A margine di tutto questo lavoro avete visto si sono sviluppate anche altre iniziative, una di queste con il Presidente Biden, che ringrazio. Abbiamo partecipato a questa iniziativa della coalizione globale contro le droghe sintetiche, iniziativa su cui l'Italia, come sapete, è stata tra le prime Nazioni europee a muoversi e non è un caso che fossimo tra i partecipanti a questa iniziativa. 
Ieri avete visto il premio dell'Atlantic Council. Mancano solamente l'Assemblea Generale, e l'intervento nell'iniziativa organizzata per domani con le Nazioni che hanno sottoscritto accordi di sicurezza con l'Ucraina, al quale pure parteciperò seppure da remoto perché è stato spostato negli ultimi giorni. E quindi il bilancio è direi positivo di questi giorni, è stato un calendario parecchio intenso. Spero di non aver dimenticato nulla di quello che abbiamo fatto, ma in caso sono qui per le vostre domande. 
DOMANDE
Domanda: La scelta di non partecipare in presenza a questo importante incontro sul Ucraina è una scelta in qualche modo politica che mostra un graduale cambiamento di linea dell'Italia? 
Presidente Meloni: Ovviamente no, poi io capisco che si cerchi di sostenere tesi anche contro l'evidenza. L'incontro era previsto per oggi, chiaramente noi abbiamo tarato il nostro programma a New York anche sulla base di quell'incontro che è stato spostato su richiesta in particolare degli Stati Uniti a domani. Parteciperemo lo stesso e penso che al di là del tentativo di cercare di dimostrare cose che non sono dimostrabili, la posizione italiana non cambia e non stia cambiando come dimostra anche l'incontro che abbiamo avuto questa mattina con Volodymyr Zelensky, e penso che non sia neanche così utile per la Nazione che ha il pregio che tutti riconoscono al mondo della chiarezza e della sua determinazione nel sostenere l'Ucraina cercare di raccontare un'altra storia. Insomma, non dico per il Governo, lo dico per l'Italia che una volta tanto è considerata particolarmente in questa vicenda, una Nazione seria, affidabile che non cambia posizione in base a come cambia il vento. È qualcosa che ci riconoscono tutti e insomma penso che sia un elemento del quale tutti quanti dovremmo andare fieri. 
Domanda: Presidente, ieri Scholz ha parlato di un atto ostile nei confronti di Commerce Bank da parte di Unicredit, oggi il Ministro delle Finanze tedesco ha criticato sostanzialmente lo stile, il Consiglio di Sorveglianza della Banca non vuole la fusione, Bruxelles dice che le banche fanno bene a unirsi. Lei cosa dice? 
Presidente Meloni: Che non è una questione che riguarda il governo. Noi abbiamo un Mercato unico nell'Unione Europea, c'è il libero mercato, c'è un'azienda privata che sta facendo delle proprie scelte – banca - rispetto a un'altra e penso che non siano materie che riguardano il governo. Insomma, poi vedremo come andrà, e se possiamo coadiuvare soluzioni, aiutiamo a coadiuvarle, ma non è una materia sulla quale il governo è in nessun modo coinvolto. 
Domanda: Sul Libano ci sarà un’iniziativa dell’Italia?
Presidente Meloni: Sul Libano io credo che la grande sfida sia quella di - anche lì - arrivare in qualche maniera a un cessate il fuoco. Penso che Israele abbia come sempre il diritto a difendersi ma penso che una guerra su larga scala in Libano non convenga a nessuno quindi noi stiamo continuando a passare i nostri messaggi di moderazione, stiamo lavorando come sempre con i nostri alleati anche in qualità di Presidenti G7 e con loro dobbiamo valutare quali sono eventualmente le iniziative da portare avanti, ma ci sono delle interlocuzioni che si stanno muovendo, chiaramente partendo dalla necessità di fare tutti qualche passo indietro. Mi preoccupa la situazione. Qui alle Nazioni Unite ci siamo occupati molto anche della sicurezza dei nostri soldati. Voi sapete che noi abbiamo mille soldati impegnati nella missione UNIFIL e chiaramente con le Nazioni Unite, perché siamo nell'ambito di un'iniziativa delle Nazioni Unite, stiamo chiedendo all'organizzazione di concentrarsi sulla sicurezza di questi soldati.
Domanda: Sul tema di Elon Musk, è noto per le posizioni filotrumpiane. L’incontro di ieri è capitato in un momento molto delicato, rischia di incrinare [inaudibile]
Presidente Meloni: Assolutamente no, ho già risposto mille volte a queste domande, ho già spiegato mille volte che io non sono una sostenitrice dell'ingerenza straniera nelle questioni interne delle Nazioni sovrane. Non sono tra quei leader che pensano di avere la facoltà di dire a un cittadino che vive in un’altra Nazione cosa sia meglio per il suo futuro. Queste sono cose che piacciono tanto alla sinistra, a me non sono piaciute mai. E quindi la scelta di Elon Musk era la scelta di una, sicuramente delle personalità più interessanti del nostro tempo, una scelta che noi abbiamo fatto mesi fa ma non c'entra niente con la campagna americana. Mi pare che il tentativo di schierare l'Italia nella campagna americana sia soprattutto un tentativo italiano, ma non mi sembra particolarmente intelligente. 
Domanda: Io vorrei parlare di intelligenza artificiale visto che anche il Presidente Biden ha parlato a lungo della sfida dell’intelligenza artificiale e ha invocato regole dure. C’è stato il primo Consiglio di sicurezza proprio sull’intelligenza artificiale. È plausibile, è possibile ordinare delle globali regole sull’IA visto che non tutti hanno gli stessi obiettivi?   
Presidente Meloni: Facile sicuramente no, necessario assolutamente. E voglio dire che, rispetto a un intervento che io feci un anno fa all'Assemblea Generale delle Nazioni Unite quando questo tema ancora non era presente in moltissimi interventi, aver sentito molti leader - ieri ascoltavo il presidente indiano Modi - che parlano della necessità oggi di una governance globale, l'intelligenza artificiale è anche frutto di un lungo lavoro che noi abbiamo fatto. È ovvio che non sarà facile mettere tutti d'accordo, è ovvio che sia una sfida estremamente complessa, però io credo che tutti si rendano conto dell'impatto che questa tecnologia può avere sul futuro delle società di ciascuno di noi, indipendentemente da chi detiene le migliori tecnologie o indipendentemente da chi ha più dati da processare. È una forte differenza nello scacchiere geopolitico. Tutti sappiamo che l'intelligenza artificiale dal rischio di creare nuovi focolai di crisi - come sempre quando c'è una tecnologia che crea un vantaggio competitivo fondamentale - fino all'impatto nel mercato del lavoro, fino all'impatto che può avere sulle democrazie, è una tecnologia che rischia di cambiare completamente le nostre società. E quindi è qualcosa su cui, a partire dalle Nazioni Unite che dovrebbe essere il luogo nel quale si arriva a una soluzione condivisa, occorre continuare a lavorare. L'Italia ha fatto la sua parte, lei avrà visto i nostri outcomes, i risultati del nostro G7: abbiamo lavorato soprattutto sulla capacità delle aziende che sviluppano l'intelligenza artificiale di aderire volontariamente a un codice di condotta, che era stato preventivamente stabilito nel G7 a guida giapponese, e abbiamo immaginato un logo che consente anche al consumatore di riconoscere che cosa sta usando quando usa l'intelligenza artificiale, così come la nostra ministeriale sul lavoro come lei sa è concentrata particolarmente sull'impatto nel mercato del lavoro. C'è un piano d'azione che abbiamo messo insieme con i paesi del G7. Quindi, noi la nostra parte la stiamo facendo, chiaramente non possiamo risolverlo da soli, bisogna allargare il più possibile il fronte. 
Domanda: Presidente una domanda veloce. I soldati in Libano [non audibile]
Presidente Meloni: Non ho avuto contatti con Trump o con potenziali membri della sua amministrazione in questa missione. Per quello che riguarda il tema del Libano, io penso che siano molto preziosi i nostri soldati. In Libano penso che siano - come tutti sanno -rispettati da tutti e penso che chiaramente possano avere anche un ruolo importante una volta che, come speriamo … c'è sì la parte più drammatica che stiamo vivendo in questi giorni, dopodiché anche queste non sono iniziative che l'Italia prende autonomamente, sono valutazioni che vanno fatte in seno alle Nazioni Unite, in questo particolare caso, e con i propri alleati. 
Domanda: Presidente, ieri ha dato la sveglia all'Occidente nel suo discorso e oggi parlerà all’Assemblea Generale. Ha sentito il Presidente Biden e prima ancora il Segretario generale Guterres: dei loro discorsi, cosa l'ha impressionata di più probabilmente e cosa magari cercava in quei discorsi che non ha trovato? 
Presidente Meloni: Non mi metto a fare l'esegesi o la critica dei discorsi degli altri. Posso dire che mi pare, dai principali interventi che abbiamo sentito stamattina, che quest'anno il tema sia la riforma del Consiglio di sicurezza. È questa la materia sulla quale un po' si è consumato e si consuma il grande dibattito. Anche l'Italia ha tenuto una posizione chiara, voi l'avete visto, lo ribadiremo anche stasera. Assolutamente il multilateralismo funziona se ha organismi che funzionano, però proprio per questo non bisogna rischiare di fare delle riforme che servono in realtà o a creare nuove gerarchie o ad accontentare qualcuno e magari escludere i più. Per cui noi non siamo favorevoli a nuovi seggi permanenti nel Consiglio di sicurezza dell'ONU, siamo invece favorevoli a qualsiasi riforma che possa effettivamente far sentire tutti quanti più coinvolti. Una delle proposte è quella che riguarda la possibilità di indicare nuovi seggi regionali a rotazione: consentirebbe di rappresentare tutti. Quindi noi stiamo facendo la nostra parte, siamo aperti alla riforma, ne stiamo parlando. Ovviamente è una lunga negoziazione, però bisogna guardare all'obiettivo. L'obiettivo non è semplicemente accontentare qualcuno, l'obiettivo è rendere l'organizzazione più aperta, più trasparente, più capace di coinvolgere tutti gli Stati. 
Domanda: Sul piano del Presidente Zelensky che aspettative ha?
Presidente Meloni: Io ho sempre grandi aspettative sul popolo ucraino. Se avessi dovuto fidarmi di quello che veniva raccontato, un po' dalla propaganda russa, un po' anche da chi ci crede nella propaganda russa, le cose non sarebbero andate come vediamo, no? Io sento un continuo parlare che la Russia ha già vinto, la Russia sta vincendo, dopodiché di fronte a un conflitto nel quale le forze in campo erano in maniera drammatica squilibrate e a un tentativo che - ricordiamo - nei piani iniziali del Presidente russo era quello di una guerra  lampo per invadere Kiev, mi pare che le cose non siano andate così. Mi pare che oggi nessuno prende in considerazione l'ipotesi che la Russia invada Kiev. Mi pare che, come ho raccontato molte volte, in un anno di guerra, a fronte anche di perdite molto significative da parte russa, siamo passati dal controllo russo in territorio ucraino del 17,3 al 17,5. Quindi mi pare che gli ucraini ci hanno finora stupito. Chiaramente l'hanno potuto fare anche grazie all'aiuto dei Paesi che hanno dato una mano proprio perché ci fosse un riequilibrio delle forze in campo. Però, obiettivamente, secondo me molti li hanno spesso sottovalutati. 
Domanda: Presidente, come sono andate gli incontri di domenica con i colossi della tecnologia su possibili investimenti in Italia? 
Presidente Meloni: Mi pare che ci siano molti spunti sui quali si può efficacemente lavorare. Molte di queste aziende, come lei sa, già investono in Italia, io sto cercando di capire quali possano essere gli elementi sui quali l'Italia è maggiormente attrattiva. Per esempio, sul tema di tutto quello che riguarda l'ingegneristica, noi siamo considerati assolutamente un punto di riferimento. Quello che posso dirle che vedo è che, da parte di queste grandi aziende, ma non solo delle grandi aziende dell’high-tech e delle grandi aziende dell'innovazione, si vede che c'è un ambiente favorevole agli investimenti e quindi c'è assolutamente positività. Sono ottimista. Non mi faccia dire di più perché sono cose sulle quali prima i risultati si portano a casa e poi eventualmente se ne parla ma, insomma, vedremo anche questo, lo vedremo nel futuro. 
Domanda: Resto sull’economia. Il settore automotive è un po' in difficoltà nel nostro Paese: lavoratori di Stellantis sono preoccupati, hanno proclamato lo sciopero per il 18 ottobre. Il Governo resta attore su Stellantis o intende intervenire in qualche maniera?
Presidente Meloni: No, il governo ovviamente farà la sua parte come l'ha sempre fatta, soprattutto per aiutare questi lavoratori, anche dialogando con Stellantis, a patto che le proposte che si portano siano proposte che sono favorevoli per gli interessi italiani. Questa è forse la grande novità nel rapporto con queste grandi aziende che il Governo ha cercato di introdurre. Quindi c'è un confronto che è sicuramente franco. Ci sono iniziative che il governo ha portato avanti - il tema degli incentivi piuttosto che - e poi chiaramente chiediamo che, quando si ha un'interlocuzione, lo si faccia anche immaginando quello che è l'interesse della politica. E l'interesse della politica è difendere i suoi siti produttivi, difendere i lavoratori. Dopodiché, io ho detto all'Assemblea di Confindustria - e ripeto - che sul tema dell'auto credo che anche con il mondo proprio industriale italiano, non solamente italiano ma direi europeo e occidentale, una valutazione su come sta evolvendo il rapporto con l'auto prima o poi si debba fare, perché rischiamo di essere convinti di vivere in un mondo che è cambiato. 
Domanda: Sulla cittadinanza sta arrivando la proposta di legge di Forza Italia che vedremo giovedì ed è stato raggiunto il quorum delle firme per il referendum. È disponibile a valutare questa proposta? 
Presidente Meloni: Quella di Forza Italia non la conosco. Per quello che riguarda la proposta sulla quale sono state raccolte le 500.000 firme, che propone di dimezzare i tempi per l'ottenimento della cittadinanza, io penso che il termine dei 10 anni sia un termine congruo. Penso che l'Italia abbia una ottima legge sulla cittadinanza e penso che questo sia dimostrato dal fatto che siamo tra le Nazioni europee che concedono ogni anno il maggior numero di cittadinanze agli stranieri e quindi non ne ravvedo la necessità. Poi, se c'è un referendum, quella è democrazia: lì devono decidere gli italiani e diventa tutta un'altra materia. Io sempre rispetto di quello che gli italiani decidono. 
Alex chiudiamo. Ci vuole una di quelle domande colorate!
Domanda: Lei allo speech dell'Atlantic Council, ha dichiarato la sua passione per Michael Jackson. Io le vorrei chiedere qualcosa in più su quello.
Presidente Meloni: Potrei parlarle ore di Michael Jackson, perché io sono stata una grandissima fan di Michael Jackson. Immagino che questo interessi tantissimo la gente che ci ascolta ma non scherzavo quando ieri ho detto “My English teacher”, perché io ho cominciato a cimentarmi con l'inglese per tentare di capire cosa dicessero i testi di queste canzoni. Quindi lo ringrazierò a lungo per avermi aiutato a parlare dignitosamente l'inglese. La mia preferita è Man in the Mirror, quella che ho citato ieri.
 
",2024-09-25,https://www.governo.it/it/articolo/unga-il-punto-stampa-del-presidente-meloni-new-york/26653
Intervento del Presidente Meloni al Vertice della coalizione globale per affrontare le minacce delle droghe sintetiche,"A seguire la traduzione di cortesia in italiano.
***
Mr President, Dear Colleagues,
I wish to thank President Biden for promoting this meeting, which is an integral part of the wider action of the Global Coalition to Address Synthetic Drug Threats. Italy is an active party, and pursues the commitments undertaken within all multilateral contexts, starting with the G7. We oppose the use of drugs, and we will never believe there is a right to use drugs. Instead, there is a duty to act before these substances can cause irreparable damage. We are certain of the increasing need to convey clear messages: drugs destroy people's lives; all drugs are harmful and those who claim the opposite deceive people; institutions must do whatever they can to fight against the production and trafficking of drugs, invest in prevention, and support those who engage in treatment and rehabilitation efforts.
The Italian Government has strengthened its commitment to countering synthetic drugs, adopting a specific National Prevention Plan against the diverted misuse of fentanyl and other synthetic opioids. We have devised an all-round strategy, focussing on specific lines of action: informing at-risk categories and raising their awareness; procuring antidotes, and standardising laboratory procedures; enhancing controls to keep this drug out of the territory and prevent its non-medical use; monitoring the web and activating emergency services in the event of an overdose. Prevention – notably early prevention – remains our point of departure. Along with the need to network, because only by networking can we join efforts and encourage the flow of information to protect our citizens’ lives. In fact, we rank among the first European Nations taking such an initiative, and we can only be proud of this.
We are equally proud that this commitment was shared by the G7. We adopted a joint declaration reaffirming our willingness to strengthen international efforts to crack down on drug trafficking, seize the illicit proceeds from drug dealing and prevent addictions, primarily among young people. We also urged all Nations affected by drug threats to take appropriate measures against suppliers of precursor chemicals used to manufacture synthetic drugs. In short, a multidimensional and multi-level commitment, consolidated over time through good practices. I am referring to the National Early Warning System for Drugs, activated in 2009 by the Italian Department for Anti-Drug Policies and operating with the EU Drugs Agency's Alert System and the mechanisms put in place by individual EU Nations.
On the one hand, the System quickly identifies phenomena potentially dangerous to public health, linked to the spread of new drugs and new consumption patterns. On the other hand, it conveys alerts involving health-protection and promotion structures in charge of activating any required measures. I am also referring to the know-how and the expertise that the Central Directorate for Anti-Drugs Services and the network of Italian prosecutors, driven by our National Anti-Mafia Directorate, have provided to police forces and judicial authorities in the Nations most affected by drug trafficking, within a cooperation framework, particularly effective in Latin America. 
Preventing and networking. This is the winning formula, both inside and outside national borders.
I welcome President Biden's proposal and announce Italy's willingness to share its expertise to work together on a Joint Action Plan on early warning systems on trafficking and consumption of synthetic drugs, including fentanyl.
We look forward to getting down to work, since the challenge ahead of us is the greatest of all. Those who operate in the field of addictions, both in terms of prevention and rehabilitation, remind us that when you treat a disease you either win or lose, but when you treat a person, you can only win.
Thank you.
***
Signor Presidente, cari colleghi,
ringrazio il Presidente Biden per aver promosso quest’incontro, che è parte integrante della più ampia azione della Coalizione globale contro le minacce provenienti dalle droghe sintetiche. L’Italia è parte attiva, e porta avanti gli impegni assunti in tutti i contesti multilaterali, a partire dal G7. Siamo contro l’uso di droghe, e non crederemo mai che esista un diritto all'uso di sostanze stupefacenti. Esiste, invece, il dovere di agire prima che queste sostanze provochino danni irreparabili. Siamo convinti che sia sempre di più necessario lanciare messaggi chiari: la droga distrugge la vita delle persone; tutte le droghe fanno male e chi sostiene il contrario sta ingannando le persone; le Istituzioni devono fare tutto ciò che possono per combattere la produzione e il traffico di droga, investire nella prevenzione e sostenere chi si adopera nell’azione di cura e recupero. 
Il Governo italiano ha rafforzato il suo impegno per contrastare le droghe sintetiche, adottando uno specifico Piano nazionale di prevenzione contro l’uso improprio del fentanyl e degli altri oppioidi sintetici. Abbiamo elaborato una strategia a 360° gradi, che si focalizza su specifiche direttrici di azione: informare e sensibilizzare le categorie a rischio; approvvigionarsi di antidoti e standardizzare le procedure dei laboratori; potenziare i controlli per non fare entrare la sostanza nel territorio ed evitarne un uso non sanitario; monitorare il web e attivare i servizi di urgenza in caso di overdose. La prevenzione, soprattutto quella precoce, rimane il nostro punto di partenza. Assieme alla necessità di fare rete, perché solo facendo rete è possibile unire gli sforzi e promuovere il flusso di informazioni per proteggere la vita dei nostri cittadini. Siamo infatti tra le prime Nazioni in Europa ad aver intrapreso una tale iniziativa, e di ciò non possiamo che essere orgogliosi.
Siamo altrettanto orgogliosi che quest’impegno abbia trovato condivisione in ambito G7. Abbiamo adottato una dichiarazione congiunta nella quale si ribadisce la volontà di consolidare gli sforzi in ambito internazionale per stroncare il traffico di droghe, sequestrare i proventi illeciti derivanti dallo spaccio e prevenire la diffusione della dipendenza, soprattutto tra i giovani. Abbiamo anche rivolto un appello a tutte le Nazioni interessate dalla minaccia delle droghe affinché adottino adeguate misure contro i fornitori dei precursori chimici che servono per produrre le droghe sintetiche. Insomma, un impegno multidimensionale e a più livelli, consolidato nel tempo attraverso diverse buone pratiche. Mi riferisco al Sistema nazionale di allerta rapida per le droghe, attivato fin dal 2009 dal Dipartimento italiano per le politiche antidroga e che opera in connessione con il Sistema di allerta dell’Agenzia europea sulle droghe e i sistemi implementati dai singoli Paesi UE.
Da un lato, il Sistema individua in modo celere i fenomeni potenzialmente pericolosi per la salute pubblica, correlati alla comparsa di nuove droghe e nuove modalità di consumo; dall’altro, trasmette segnalazioni di allerta che coinvolgono le strutture destinate alla tutela e alla promozione della salute, e responsabili dell’eventuale attivazione di misure necessarie. Penso anche all’esperienza e al know-how che la Direzione centrale per i servizi antidroga e la rete dei magistrati italiani, con l’impulso della Direzione nazionale antimafia, mettono a disposizione delle Forze di polizia e delle autorità giudiziarie delle Nazioni più interessate dal narcotraffico, in un quadro di collaborazione che è particolarmente efficace in America Latina.
Prevenire e fare rete. Questa è la formula vincente, dentro e fuori i confini nazionali.
Accolgo la proposta del Presidente Biden e annuncio la volontà dell’Italia di mettere a disposizione la propria esperienza per elaborare insieme un Piano d’azione congiunto sui meccanismi di allerta precoce sul traffico e il consumo delle droghe sintetiche, fentanyl incluso.
Non vediamo l'ora di metterci al lavoro, perché la sfida che ci attende è la più grande di tutte. Ce lo ricorda chi si occupa di dipendenze, sia sul piano della prevenzione che del recupero: quando curi una malattia puoi vincere o perdere, ma quando curi una persona puoi solo vincere.
Grazie.
 
",2024-09-24,https://www.governo.it/it/articolo/intervento-del-presidente-meloni-al-vertice-della-coalizione-globale-affrontare-le-minacce
"UNGA, l'intervento del Presidente Meloni al Vertice del Futuro","Signor Segretario Generale, colleghi delegati, 
Il Patto che abbiamo sottoscritto è il frutto di un articolato processo negoziale per il quale voglio ringraziare il Presidente dell’Assemblea Generale, i negoziatori e tutti gli Stati membri.
La fase che si apre oggi, quella dell’attuazione, è ancora più complessa e ancora più decisiva.
Le sfide che la storia ci ha messo di fronte sono numerose e multiformi: il cambiamento climatico, le disuguaglianze sociali ed economiche, le crisi umanitarie e sanitarie, la criminalità transnazionale, i conflitti armati – a partire dalla inaccettabile guerra di aggressione russa nei confronti di una Nazione sovrana come l’Ucraina - che rendono sempre più precaria la sicurezza internazionale. Di fronte a uno scenario così complesso non abbiamo altra scelta che quella di agire. 
Penso che sia evidente a tutti che viviamo un tempo di crisi. Però le crisi nascondono sempre anche un’opportunità. La parola crisi, del resto, deriva dal greco krisis, che significa scelta, decisione. Le crisi costringono a mettersi in discussione, a schierarsi, non consentono tentennamenti.
Sappiamo tutti che nessuno stato può efficacemente governare da solo le sfide di questo tempo. Per questo l’Italia è una convinta sostenitrice del multilateralismo e della sua istituzione più rappresentativa, le Nazioni Unite. Il luogo nel quale ogni voce viene ascoltata, il luogo nel quale siamo chiamati ad imparare, a capirci e a rispettarci. 
Chiaramente, ogni organizzazione è efficace se le sue regole sono giuste e condivise. Per questo siamo convinti che qualsiasi revisione della governance delle Nazioni Unite, particolarmente per ciò che riguarda il Consiglio di Sicurezza, non possa prescindere dai principi di eguaglianza, democraticità e rappresentatività.
La riforma ha un senso se viene fatta per tutti e non solamente per alcuni. Non ci interessa creare nuove gerarchie, e non crediamo che esistano nazioni di serie A e nazioni di serie B. Esistono le Nazioni, con le loro storie, le loro peculiarità, e con i loro cittadini, che hanno tutti gli stessi diritti, perché gli individui nascono liberi e uguali. 
Significa anche che dobbiamo pensare in modo nuovo la cooperazione tra le nazioni. L’Italia lo ha fatto, per esempio, con il Piano Mattei per l’Africa, un piano di investimenti pensato per cooperare con le nazioni africane attraverso un approccio che non è paternalistico né caritatevole, né predatorio, ma basato sul rispetto e sul diritto per ciascuno di poter competere ad armi pari. 
È la nostra ricetta per promuovere lo sviluppo di un continente troppo spesso sottovalutato, per costruirne la stabilità, e garantire finalmente un diritto che fino ad oggi è stato negato a troppi giovani, che è il diritto a non dover emigrare.
E quando parliamo di sviluppo non possiamo non occuparci delle nuove frontiere del progresso tecnologico, a partire dall’intelligenza artificiale generativa. Un fenomeno del quale, temo, non si abbia ancora sufficiente consapevolezza. 
L’intelligenza artificiale è, soprattutto, un grande moltiplicatore. Ma la domanda alla quale dobbiamo rispondere è: che cosa vogliamo moltiplicare? Per capirci, se questo moltiplicatore venisse usato per curare malattie oggi incurabili, allora quel moltiplicatore concorrerebbe al bene comune. Ma se invece quel moltiplicatore venisse utilizzato per divaricare ulteriormente gli equilibri globali, allora gli scenari sarebbero potenzialmente catastrofici. 
Le macchine non risponderanno a queste domande. Noi possiamo farlo, la politica deve farlo. Ed è la politica che deve garantire che l’intelligenza artificiale rimanga controllata dall’uomo e mantenga l’uomo al centro.
Sono tutte materie che affrontiamo in questo patto, e sono tutte materie che l’Italia ha voluto porre al centro dell’agenda del suo anno di Presidenza G7. 
Eccolo, il ruolo del multilateralismo. Non un club nel quale incontrarsi per scrivere inutili documenti zeppi di buoni propositi, ma il luogo nel quale si devono fare i conti con l’urgenza delle decisioni, il luogo nel quale le idee devono diventare azione, facendo sintesi tra le diverse sensibilità. 
Perché non dobbiamo mai dimenticare che le decisioni che prendiamo oggi saranno il mondo nel quale i nostri figli vivranno domani.
Come diceva William Stanley Merwin, uno dei principali poeti americani del Dopoguerra, noi “siamo l’eco del futuro”.
Vi ringrazio. 
",2024-09-23,https://www.governo.it/it/articolo/unga-lintervento-del-presidente-meloni-al-vertice-del-futuro/26616
"Cerimonia di conferimento del Global Citizen Awards, l'intervento del Presidente Meloni","A seguire la traduzione di cortesia in italiano
***
Good evening, everyone, and thank you for having me.  
My deepest gratitude goes to Chairman John Rogers, President Frederick Kempe, and the entire Atlantic Council for this distinguished recognition I am very proud of. And I thank Elon for the beautiful words that he had for me, and for his precious genius for the era in which we live.
I have put a lot of thought into how to present tonight’s speech.
Initially I thought of emphasising the pride I still feel as the first woman to serve as Prime Minister in a Nation as extraordinary as Italy.
Or about the efforts the Italian government is doing to reform its country to make it, once again, a protagonist of the geopolitical chessboard.
I could have talked about the inseparable bond that unites Italy and the United States, regardless of the political beliefs of the respective governments; a bond witnessed here by the many friends of Italian origin, representatives of a Community that for generations has contributed to making America stronger.
Or I could have talked about foreign policy, in a time dominated by chaos in which Italy stands firmly alongside those who defend their freedom and sovereignty, not only for it is right to do so, but also because it is in the interest of Italy and the West to prevent a future in which the law of the strongest prevails.
As a politician, you basically have two options: being a leader or a follower, to point a course or not, to act for the good of your people, or to act only driven by polls. Well, my ambition is to lead, and not to follow.  
Tonight, in any case, I want to offer you a different perspective.
Let me start by mentioning an op-ed recently published in the European edition of Politico. This analysis was focused on “Meloni's Western nationalism”. The author, who is called Dr. Constantini, argues that my political belief is “in what might be called ‘Western nationalism.’” A thought which, at its heart, embodies the survival and Renaissance of Western civilization, which, according to Constantini, is “new to the European scene.”
I do not know if nationalism is the correct word, because it often recalls doctrines of aggression or authoritarianism. However, I know that we should not be ashamed to use and defend words and concepts like Nation and Patriotism, because they mean more than a physical place; they mean a state of mind to which one belongs in sharing culture, traditions, and values. When we see our flag, if we feel proud, it means that we feel the pride to be part of a community, and that we are ready to do our part to make its fate better.
Well, for me, the West is more than a physical place. By the word West we do not simply define countries by specific geographical location, but as a civilization built over the centuries with the genius and sacrifices of many.
The West is a system of values in which the person is central, men and women are equal and free, and therefore the systems are democratic, life is sacred, the state is secular, and based on the rule of law.
I ask and wonder, to myself and to you: are these values which we should be ashamed of? And do these values drive us away from the others, or do they bring us closer to the others?
As the West, I think we have two risks to counter. The first is what one of the greatest contemporary European philosophers, Roger Scruton, called oikophobia, from the Greek words oikos, which means home, and phobia, which means fear. (Kyriakos, this is my personal tribute to your award tonight). Oikophobia is the aversion to one's home. A mounting contempt, which leads us to want to violently erase the symbols of our civilisation, in the U.S. as in Europe.
The second risk is the paradox that, while on the one hand the West looks down on itself, on the other hand it often claims to be superior to the others.
The result? The result is that the West is in danger of becoming a less credible interlocutor. The so-called Global South is demanding more influence. Developing nations that are by now largely established are autonomously collaborating among themselves. Autocracies are gaining ground on democracies, and we risk looking more and more like a closed and self-referential fortress.
In Italy, to reverse this course, we decided to launch for example the Mattei Plan for Africa, a model of cooperation based on an equal footing to build a new, long-term partnership with African countries.
For, yes, crises are multiplying in the world, but every crisis hides also an opportunity, for it requires to question oneself, and to act.
Above all, we need to recover awareness of who we are. As Western peoples, we have a duty to keep this promise and seek the answer to the problems of the future by having faith in our values: a synthesis born out of the meeting of Greek philosophy, Roman law and Christian humanism.
In short, as my English professor, Michael Jackson, used to say, “I'm starting with the man in the mirror, I’m asking him to change his ways” (we know the song). We have to start with ourselves, to know who we really are, and to respect that, so that we can understand and respect others as well.
There is a narrative that authoritarian regimes care [about] so much. It is about the idea of the inevitable decline of the West, the idea that democracies are failing to deliver. An army of foreign and malign trolls and bots is engaged in manipulating reality and exploiting our contradictions. But to the authoritarian fans, let me say very clearly that we will stand for our values. We will do that.
President Reagan once said, ""Above all, we must realize that no arsenal, or no weapon in the arsenal of the world, is so formidable as the will and the moral courage of free men and women. It is a weapon our adversaries in today's world do not have"".
I couldn't agree more. Our freedom and our values, and the pride we feel for them, are the weapons our adversaries fear the most. So we can't give up the strength of our own identity, for that would be the best gift we can make to authoritarian regimes.
So, at the end of the day, Patriotism is the best response to declinism.
Defending our deep roots is the precondition for reaping ripe fruit. Learning from our past mistakes is the precondition for being better in the future.
I will also use the words of Giuseppe Prezzolini, perhaps the greatest conservative intellectual in twentieth-century Italy: “he who knows how to conserve is not afraid of the future, because he has learned the lessons of the past.”
We know how to face the impossible challenges that this era confronts us with only when we learn from the lessons of the past. We defend Ukraine for we have known the chaos of a world in which the law of the strongest prevails. We fight human traffickers because we remember that, centuries ago, we fought to abolish slavery. We defend nature and humankind, because we know that without the responsible work of humans it is not possible to build a more sustainable future.
As we develop artificial intelligence, we attempt to govern its risks because we fought to be free and we do not intend to trade our freedom in exchange for greater comfort. We know how to read these phenomena because our civilisation has given us the tools.
The time we live in requires us to choose what we want to be and what path we want to take. We can continue to fuel the idea of the decline of the West, we can surrender to the idea that our civilisation has nothing more to say, no more routes to chart.
Or we can remember who we are, learn also from our mistakes, add our own piece of the story to this extraordinary walk, and govern what happens around us, to leave our children a better world. Which is exactly my choice.
And I like to think that the reason why you have chosen me for this precious award, is that you share this choice.
Thank you.
***
Buonasera a tutti, e grazie per avermi ospitato.
La mia più profonda gratitudine va al Presidente John Rogers, al Presidente Frederick Kempe e a tutto l’Atlantic Council per questo illustre riconoscimento di cui sono molto orgogliosa. E ringrazio Elon per le belle parole che ha avuto per me e per il suo prezioso genio per l'epoca in cui viviamo.
Ho riflettuto molto su come presentare il discorso di questa sera.
Inizialmente ho pensato di sottolineare l'orgoglio che provo tutt’ora per essere la prima donna a ricoprire la carica di Primo Ministro in una Nazione straordinaria come l'Italia.
Oppure del lavoro che il Governo italiano sta facendo per riformare il Paese e renderlo nuovamente protagonista nello scacchiere geopolitico.
Avrei potuto parlare dell’inscindibile legame che unisce Italia e Stati Uniti, indipendentemente dalle convinzioni politiche dei rispettivi governi; un legame qui testimoniato dai molti amici di origine italiana, esponenti di una Comunità che da generazioni contribuisce a rendere più forte l’America.
O avrei potuto parlare di politica estera, in un tempo dominato dal caos nel quale l’Italia, con fermezza, è schierata accanto a chi difende la propria libertà e la propria sovranità non solo perché è giusto farlo, ma anche perché è nell’interesse dell’Italia e dell’Occidente impedire un futuro nel quale prevalga la legge del più forte.
Come politico, hai fondamentalmente due opzioni: essere un leader o un follower, indicare una rotta o meno, agire per il bene del proprio popolo o agire solo guidati dai sondaggi. La mia ambizione è quella di guidare, non di seguire.  
Questa sera, in ogni caso, voglio offrirvi una prospettiva diversa.
Vorrei iniziare citando un editoriale recentemente pubblicato nell'edizione europea di Politico. L'analisi in questione si è concentrata su “Meloni’s Western nationalism”. L’autore, Dr. Constantini, sostiene che il mio credo politico sia “in quello che potrebbe essere definito un ‘nazionalismo occidentale’”. Un pensiero che, nel suo cuore, incarna la sopravvivenza e rinascimento della civiltà occidentale che, secondo Dr. Constantini, è “nuovo sulla scena europea”.
Non so se nazionalismo sia la parola corretta, perché spesso richiama dottrine di aggressione o di autoritarismo. So, però, che non dobbiamo vergognarci di usare e difendere parole e concetti come Nazione e Patriottismo, perché significano più di un luogo fisico; significano uno stato d'animo a cui si appartiene condividendo cultura, tradizioni e valori.
Quando vediamo la nostra bandiera, se ci sentiamo orgogliosi, significa che sentiamo l'orgoglio di far parte di una comunità e che siamo pronti a fare la nostra parte per migliorarne le sorti.
Per me, l’Occidente è più di un luogo fisico. Con la parola occidente noi non definiamo semplicemente i Paesi che hanno una specifica ubicazione geografica, ma una civiltà costruita nei secoli con il genio e i sacrifici di moltissimi.
L’Occidente è un sistema di valori in cui la persona è centrale, gli uomini e le donne sono uguali e liberi, e quindi i sistemi sono democratici, la vita è sacra, lo stato è laico e basato sullo stato di diritto.
Vi chiedo e mi chiedo: sono valori dei quali dovremmo vergognarci? Sono valori che ci allontanano dagli altri o che ci avvicinano agli altri?
Come l’Occidente, penso che abbiamo due rischi da contrastare. Il primo è quello che uno dei massimi filosofi europei contemporanei, Roger Scruton, definiva oicofobia, dal greco oikos, casa, e fobia, paura. (Kyriakos, questo è il mio personale tributo al tuo premio di stasera). Oicofobia significa l’avversione verso la propria casa. Un disprezzo montante, che ci porta a voler brutalmente cancellare i simboli della nostra civiltà, negli Stati Uniti come in Europa.
Il secondo rischio è il paradosso per cui, se da un lato l'Occidente si guarda dall'alto in basso, dall'altro pretende spesso di essere superiore agli altri.
Il risultato? Il risultato è che l’Occidente rischia di diventare un interlocutore meno credibile. Il cosiddetto Sud Globale chiede maggiore influenza. Nazioni non più soltanto emergenti ma ormai largamente affermate collaborano autonomamente tra loro. Le autocrazie guadagnano terreno sulle democrazie, e noi rischiamo di sembrare sempre più una fortezza chiusa e autoreferenziale.
In Italia, per invertire questa rotta, abbiamo deciso di lanciare il Piano Mattei per l’Africa, per esempio, un modello di cooperazione su base paritaria per costruire un nuovo partenariato a lungo termine con i Paesi africani. Perché, sì, le crisi si moltiplicano nel mondo, ma ogni crisi nasconde anche un'opportunità, in quanto richiede di mettersi in discussione e di agire.
Dobbiamo soprattutto recuperare la consapevolezza di quello che siamo. Come popoli occidentali, abbiamo il dovere di mantenere questa promessa e di cercare la risposta ai problemi del futuro avendo fiducia nei nostri valori: una sintesi nata dall’incontro tra la filosofia greca, il diritto romano e l’umanesimo cristiano
Insomma, come diceva il mio professore di inglese, Michael Jackson, “I'm starting with the man in the mirror, I’m asking him to change his ways” (conosciamo la canzone). Dobbiamo iniziare da noi stessi, conoscere chi siamo veramente e rispettarlo, in modo da poter comprendere e rispettare anche gli altri.
Esiste una narrativa a cui i regimi autoritari tengono molto. Si tratta dell'idea dell'inevitabile declino dell'Occidente, dell'idea che le democrazie non riescano a dare risultati. Un esercito di troll e bot stranieri e maligni è impegnato a manipolare la realtà e a sfruttare le nostre contraddizioni. Ma ai fan dell'autoritarismo, lasciatemi dire molto chiaramente che difenderemo i nostri valori. Lo faremo.
Il Presidente Reagan una volta disse: “Soprattutto, dobbiamo renderci conto che nessun arsenale, o nessuna arma nell'arsenale del mondo, è così formidabile quanto la volontà e il coraggio morale degli uomini e delle donne liberi. È un'arma che i nostri avversari nel mondo di oggi non hanno”.
Non potrei essere più d'accordo. La nostra libertà e i nostri valori, e l'orgoglio che proviamo per essi, sono le armi che i nostri avversari temono di più. Non possiamo quindi rinunciare alla forza della nostra identità, perché sarebbe il miglior regalo che possiamo fare ai regimi autoritari.
Quindi, in fin dei conti, il patriottismo è la migliore risposta al declinismo.
Difendere le nostre radici profonde è la precondizione per raccogliere frutti maturi. Imparare dai nostri errori del passato è la precondizione per essere migliori nel futuro.
Vorrei citare anche Giuseppe Prezzolini, forse il più grande intellettuale conservatore nell’Italia del Novecento: diceva che “chi sa conservare non ha paura del futuro, perché ha imparato le lezioni del passato”.
Noi sappiamo come affrontare le impossibili sfide che quest’epoca ci mette di fronte solo quando impariamo dalle lezioni del passato. Difendiamo l’Ucraina perché abbiamo conosciuto il caos di un mondo nel quale prevale la legge del più forte. Combattiamo i trafficanti di esseri umani perché ricordiamo che secoli fa abbiamo combattuto per abolire la schiavitù. Difendiamo la natura e l’umanità, perché sappiamo che senza l’opera responsabile dell’uomo non è possibile costruire un futuro più sostenibile.
Tentiamo, mentre sviluppiamo l’intelligenza artificiale, di governarne i rischi perché abbiamo combattuto per essere liberi e non intendiamo barattare la nostra libertà in cambio di maggiore comodità. Noi sappiamo leggere questi fenomeni perché la nostra civiltà ci ha regalato gli strumenti per farlo.
Il tempo nel quale viviamo ci impone di scegliere cosa vogliamo essere e quale strada vogliamo percorrere. Possiamo continuare ad alimentare l’idea del declino dell’Occidente, arrendendoci all’idea che la nostra civiltà non abbia più nulla da dire, né rotte da tracciare. Oppure possiamo ricordarci chi siamo, imparare anche dai nostri errori, aggiungere il nostro pezzo di racconto a questo straordinario percorso, e governare quello che accade intorno a noi, per lasciare ai nostri figli un mondo migliore. Il che è esattamente la mia scelta.
E mi piace pensare che il motivo per cui mi avete scelto per questo illustre premio è che condividete questa scelta.
Vi ringrazio.
[Traduzione di cortesia]
 
 
 
 
 
 
 
",2024-09-23,https://www.governo.it/it/articolo/cerimonia-di-conferimento-del-global-citizen-awards-lintervento-del-presidente-meloni/26631
Intervento del Presidente Meloni all'Assemblea di Confindustria,"Buongiorno a tutti.
Grazie davvero, grazie Presidente Orsini, grazie per questo invito. Saluto tutti i Ministri, le autorità presenti, saluto i delegati e voglio dire che sono contenta di essere qui oggi. La mia prima volta nell'intervento all'Assemblea Generale di Confindustria, è la prima volta anche per il Presidente Orsini e quindi, come tutte le prime volte, ricorderemo questo giorno Presidente. Grazie davvero per questo invito, per questa opportunità. 
Voglio dire sinceramente che ho molto apprezzato la relazione del Presidente Orsini. Voglio dire che condivido molti degli spunti e delle proposte che contiene, così come condivido l'analisi di scenario che ha accompagnato quegli spunti e quelle proposte sui rischi che l'economia italiana e l'economia europea corrono se non si invertono in modo deciso alcune tendenze. 
Prima di tutto, però, voglio fare i complimenti al Presidente per l'accento che poneva sul tema della responsabilità sociale da impresa. Chiaramente una responsabilità sociale che va a beneficio dei lavoratori, della comunità, sono, come si sa, aspetti ai quali Confindustria ha sempre dedicato un'attenzione che tuttavia non era scontata. È un passaggio che voglio sottolineare perché, mentre il Presidente Orsini parlava, le sue parole mi hanno fatto tornare alla mente quelle di un altro, di un grande imprenditore, di un grande italiano, di un uomo che nell'industria italiana ha lasciato un'impronta indelebile e quell'uomo è Adriano Olivetti. Diceva Adriano Olivetti che la fabbrica non può guardare solamente all'indice dei profitti, che deve distribuire ricchezza, certo, ma anche cultura, servizi, democrazia. Diceva Adriano Olivetti “io penso la fabbrica per l'uomo, non l'uomo per la fabbrica”. Penso che sia un insegnamento straordinario che ha permeato il tessuto industriale italiano, che lo ha reso quello che è, ovvero un tessuto produttivo che è fondato sul profitto, ma anche sulla capacità di creare valore sociale, di essere attento ai bisogni delle famiglie, di essere attento ai bisogni dei lavoratori, di portare ricchezza nei territori dove opera, di guardare allo sviluppo della Nazione a 360 gradi. Credo che si debba, non per piaggeria, ma sinceramente ringraziare l'impresa italiana, l'industria italiana e Confindustria per questo e penso che sia competenza del Governo dire questo grazie.
Quindi grazie per quello che le imprese hanno fatto in termini di costruzione di valore sociale. Condivido poi le premesse della relazione nella quale il Presidente Orsini ricordava gli anni molto difficili che ci siamo lasciati alle spalle, anni che però hanno avuto un pregio, se vogliamo, che è quello di mostrare nella difficoltà la capacità di resistenza del nostro tessuto produttivo e ancora più la capacità del nostro tessuto produttivo di sapersi distinguere di fronte alle difficoltà smettendo i pronostici.
La capacità del nostro tessuto industriale è, diciamo così, stata spesso sottovalutata. Però fatevi dire da qualcuno che è abituato a essere sottovalutato, che arriva nella storia di tutti il momento in cui si ha la possibilità di vivere una stagione nella quale non conta più quello che si dice, quello che si pensa o quello che si presuppone, conta il valore che le persone hanno e conta quello che è, non quello che si vorrebbe. Per voi quel momento è arrivato con gli shock che hanno investito l'Europa e il mondo, la pandemia prima, la guerra in Ucraina poi.
Perché le crisi in fondo nascondano anche sempre un'opportunità, per voi l'opportunità è stata quella di dimostrare quanto l'Italia, grazie al suo tessuto produttivo, fosse alla fine dei conti più tenace di altri. Questo ci ha reso tutti più consapevoli e quella consapevolezza consente oggi al Governo di guardare al quadro economico, nonostante tutto, con positività, vorrei dire con ottimismo, una parola che si usa poco in Italia, soprattutto, insomma, il continuo allarmismo, le previsioni che ovviamente non sono quasi mai favorevoli.
Noi dobbiamo, penso, essere insieme soddisfatti per i risultati che abbiamo raggiunto, soprattutto se teniamo in considerazione il contesto nel quale abbiamo operato in questi ultimi due anni o poco meno. Lo ricordava il Presidente Orsini, l'impennata del costo dell'energia e dell'inflazione, la conseguente politica monetaria restrittiva della Banca Centrale Europea, il generale rallentamento dell'economia mondiale, lo scenario geopolitico particolarmente instabile, particolarmente incerto, che chiaramente produce conseguenze inevitabili che impattano sull'economia, il tutto mentre noi ancora stavamo cercando di risollevarci dalla crisi pandemica che aveva stravolto molti dei paradigmi economici e sociali dell'intero Occidente. Era un quadro che avrebbe fatto probabilmente tremare i polsi a chiunque e che qualcuno, in un'Italia nella quale troppo spesso si tende a privilegiare l'interesse di parte all'interesse nazionale, forse aveva sperato potesse contribuire a un repentino fallimento dell'attuale Governo. 
Quante volte abbiamo sentito parlare dell'innalzamento dello spread, con annesso già Governo tecnico, addirittura di crack dell'Italia. Le cose sono andate diversamente. Sono andate diversamente perché i principali indicatori macroeconomici ci restituiscono la fotografia di un'Italia che supera le difficoltà meglio di altre Nazioni, particolarmente meglio di altre grandi Nazioni europee. È merito del Governo? Ovviamente no. L'ho detto tante volte, sono una persona troppo seria per prendersi meriti che non sono suoi. Il merito è delle imprese e dei loro lavoratori, è della loro tenacia, è della loro intraprendenza, è della loro creatività. È un fatto. Ho tentato di spiegare e di dire molte volte che non è lo Stato a creare ricchezza, questo voi lo sapete molto bene, non è lo Stato a creare ricchezza. La ricchezza la creano le imprese e i loro lavoratori. 
Che cosa deve fare lo Stato? Deve fare la sua parte, che è quello che questo Governo ha cercato di fare. Fare cioè quello che spetta al Governo, lavorare per creare un ambiente il più possibile favorevole alle imprese, mettere quelle imprese e quei lavoratori nella condizione di fare il loro mestiere al meglio. 

Abbiamo garantito una stabilità che in Italia è un'eccezione, perché la certezza è una precondizione per qualsiasi investimento. Abbiamo disegnato una strategia per questa Nazione, perché chi investe in fin dei conti scommette su un'idea, scommette su una visione. Se non ci sono idee non ci possono essere neanche investimenti. Abbiamo sostenuto quegli investimenti e l'occupazione necessaria a realizzare quegli investimenti perché l'Italia fosse più attrattiva. Abbiamo dato chiaro il messaggio che lo Stato non avrebbe disturbato chi voleva fare, ma gli avrebbe camminato accanto come un alleato, non come un avversario. Abbiamo detto anche no, quando dei no andavano detti, perché i soldi dei cittadini non si gettano dalla finestra e quando i soldi non sono spesi adeguatamente bisogna avere anche il coraggio e la forza di dire di no. Avevamo poche risorse, le abbiamo concentrate su quello che avrebbe portato un moltiplicatore maggiore in termini di ricchezza diffusa, come avrebbe fatto qualsiasi imprenditore avveduto, come avrebbe fatto qualsiasi famiglia responsabile. Ecco il risultato del vostro lavoro e della nostra postura. 
Nel 2023 l'Italia cresce più del doppio della media UE e dell’Eurozona, l’Italia cresce  del + 0,9, con una media europea  + 0,4, per quest’anno la Commissione europea prevede che l’Italia cresca dello 0,9, una previsione più alta di quella prevista per l’Eurozona, di quella prevista per la Germania, di quella prevista per la Francia. Stiamo andando meglio degli altri anche se sarebbe stupido rallegrarsene perché la debolezza, come si ricordava correttamente, di alcune economie europee frena anche la nostra di crescita, soprattutto l'industria tedesca, che è chiaramente per molte delle nostre imprese uno sbocco fondamentale. Io sono fiduciosa che si possa fare qualcosa di meglio rispetto alle previsioni della Commissione, continuo a ritenere che l'obiettivo dichiarato nella scorsa legge di bilancio del più 1% sia a portata di mano, soprattutto dopo l'andamento registrato nei primi due trimestri dell'anno. Chiaramente, ogni trionfalismo sarebbe inutile, infantile in questo contesto, però penso che possiamo dirci che non era scontato vedere l'Italia crescere più della media europea, andare meglio di economie come quella francese e tedesca, soprattutto dopo anni che avevamo trascorso in fondo alle classifiche. 
E non parlo degli anni del Covid, nel 2019, l’anno precedente al Covid, l'Italia registrava il peggiore risultato tra tutte le nazioni europee per andamento del prodotto interno lordo. Cresceva dello 0,5 per cento, un quarto della media UE, un terzo della media dell'Eurozona e allargando l'analisi al quinquennio precedente l'economia italiana cresceva complessivamente meno della metà della media dell'Unione europea. È un dato incoraggiante, non è l'unico dato incoraggiante, ce ne sono altri. 
I risultati della Borsa, brillanti. La Borsa ha recuperato, superato il livello pre-crisi finanziaria del 2008, sta facendo registrare la migliore performance in Europa, tra le migliori performance al mondo. Lo spread a un livello di circa 100 punti di base inferiore rispetto a quello dell'ottobre 2022. Il ritrovato appeal dei titoli pubblici italiani, questo è uno dei dati che a me piacciono di più, è di pochi giorni fa l'emissione del nuovo BTP a 30 anni, alla quale hanno partecipato oltre 400 investitori per una domanda complessiva che ha superato i 130 miliardi di euro a fronte degli 8 miliardi che offriva il Tesoro. È il valore della fiducia che viene riposta nell'Italia ed è un valore record che non si era mai registrato prima. 
E poi ovviamente il mercato del lavoro. I dati Istat di luglio ci dicono che abbiamo superato per la prima volta 24 milioni di lavoratori. Mai così tanti italiani avevano lavorato dall'unità d'Italia a oggi. Il tasso di occupazione generale ha raggiunto il 62,3%, quello di occupazione femminile il 53,6%, superando per la prima volta il tetto di 10 milioni di donne lavoratrici. 
Anche questo è qualcosa su cui il Governo ha lavorato, concentrando le risorse particolarmente sulle mamme lavoratrici, perché io penso che questo sia il modo per garantire la vera libertà delle donne, non vedere chiudersi una strada se se ne intraprende un'altra, poter mettere al mondo dei figli e poter ambire di avere un posto di lavoro. È la grande sfida dell'occupazione femminile in Italia e delle donne. 
Tendenza opposta è il tasso di disoccupazione che scende a luglio al 6,5 per cento, il più basso dal 2008. Dall'ottobre del 2022 si contano circa 750.000 occupati in più, 408.000 sono donne, è un'occupazione di qualità, visto che salgono gli occupati a tempo indeterminato, diminuiscono determinato. Aumentano anche gli autonomi, 248 mila in più. Sempre più persone si mettono in gioco. Anche qui, se facessimo un raffronto con i dati pre-pandemia, quel raffronto sarebbe abbastanza eloquente. Rispetto a luglio 2019, il tasso di occupazione è aumentato di tre punti percentuali, quello delle donne di 3,3, il tasso di disoccupazione è sceso di oltre tre punti. 
Ci basta, ci accontentiamo, significa che va tutto bene? No, ovviamente no. Significa che le cose vanno un po' meglio, che noi dobbiamo crederci di più, dobbiamo lavorare di più, questo dal lato del Governo, dobbiamo essere ancora più efficaci.
Il prossimo obiettivo che abbiamo davanti, fermo restando l'intenzione di dare continuità a questa tendenza di aumento occupazionale, è aumentare la produttività del lavoro. Sono perfettamente d'accordo con quello che diceva il Presidente Orsini. Su questo fronte noi rimaniamo distanti dalle principali economie europee, la dinamica italiana è una dinamica inferiore rispetto alla media europea e quindi aumentare la produttività è una priorità assoluta per questo Governo. E' una delle materie sulle quali, Presidente Orsini, mi aspetto che noi si possa scendere nel merito e valutare insieme tutte le proposte che sono quelle, chiaramente, che voi considerate più efficaci. 
Dopodiché, ovviamente, aumentare la produttività significa non solo aumentare la competitività del nostro sistema produttivo, ma dare la spinta ulteriore al PIL, favorire la crescita dei salari, che è stata dall'inizio una delle nostre priorità, veniva correttamente ricordato. Stanno dando anche i salari dei segni di ripresa. Da ottobre 2023, dopo circa tre anni che perdevano potere d'acquisto, a causa di un aumento significativo del costo della vita, le retribuzioni hanno iniziato a recuperare terreno rispetto all'inflazione, accelerando questa tendenza nei primi mesi del 2024. E alla fine, in questi mesi le retribuzioni medie contrattuali sono aumentate del 3,1 rispetto allo stesso periodo del 2023. Merito anche qui, veniva ricordato, i contratti, merito della contrattazione, merito delle parti sociali, merito anche di un lavoro di accompagnamento che il Governo ha fatto, chiaramente con le sue iniziative, e anche, per esempio, avviando la stagione dei rinnovi contrattuali nel pubblico impiego che è stata avviata nel 2023 e che intendiamo accelerare nel 2024. 
E tutto questo è stato anche il risultato di una scelta precisa che il Governo ha fatto, cioè quella di concentrare gran parte delle risorse che aveva a disposizione in pochi provvedimenti che avevano tutti lo stesso obiettivo, e cioè sostenere il potere d'acquisto dei lavoratori. Il taglio del cuneo contributivo con reti di fino a 35.000 euro, l'esonero contributivo per le mamme lavoratrici con almeno due figli, gli interventi di detassazione sul fringe benefit, sui premi di produzione, interventi che hanno un impatto sensibile e tangibile sul netto in busta paga dei lavoratori, che l'indice Istat non rileva, essendo un indice che, come sapete, è calcolato al lordo delle imposte e dei contributi, e quindi l'aumento netto effettivo va al di là di quanto viene rilevato da questo indice. Anche qui sappiamo che è un bene e sappiamo che non è sufficiente.
Noi vogliamo proseguire in questa direzione con la nuova manovra, sulla quale ho ascoltato molte proposte assolutamente sensate. Chiaramente c'è un tema di responsabilità nella gestione seria delle risorse e nella gestione seria della nostra politica di bilancio, con un nuovo patto di stabilità che, come sapete, si apre quest'anno e con il quale dobbiamo ovviamente fare i conti, ma ho sentito molte risposte sensate e chiaramente sono risposte sulle quali siamo pronti a un confronto molto concreto nel merito. 
Noi intendiamo però su questo - voglio insomma essere abbastanza chiara - seguire la stessa impostazione che abbiamo avuto finora e che mi pare qui condivisa e ringrazio per questo. Leggi di bilancio ispirate a buonsenso, leggi di bilancio ispirate alla serietà, che concentrano le non molte risorse a disposizione nel sostegno alle imprese che assumono e creano posti di lavoro, nel rafforzamento del potere d'acquisto delle famiglie, con particolare attenzione alle famiglie con figli non per scelta etica ma per necessità economica, come si ricordava, e nella difesa della salute dei cittadini.
Non solo sulla legge di bilancio, Presidente Orsini, sono pronta a un confronto e ho trovato molti spunti interessanti, anche sul tema della burocrazia. Mi faccia dire che in alcuni casi in questi due anni di Governo mi sono sentita esattamente come, immagino, si senta un imprenditore quando cerca di risolvere dei problemi e si trova un sacco di gente che non vuole aiutare a risolvere quei problemi. Credo che questo sia un tema che va affrontato con determinazione. 
Quindi questo per quello che riguarda la legge di bilancio, chiaramente anche ascoltando le parti sociali, anche ascoltando i sindacati, noi alla fine definiremo quali sono i provvedimenti che possono dare il moltiplicatore maggiore, seguendo l'impostazione che abbiamo avuto in questi anni. Ci saranno queste priorità, quelle che noi abbiamo continuato a indicare. Non ci saranno altre cose, non ci saranno i bonus per ristrutturare la seconda e la terza casa, non ci sarà il reddito di cittadinanza per chi può lavorare, non ci saranno i bonus. Tutto questo non c'è perché è definitivamente chiusa quella stagione e credo che l'Italia avesse bisogno di chiudere questa stagione. Dire basta a questo, diciamo, costume di gettare un po' i soldi dalla finestra per ottenere consenso facile della politica italiana è il vantaggio di chi dispone di una legislatura e non di un anno per disegnare la sua visione e per costruirla, per immaginare una strategia e per perseguire quella strategia. 
È una novità per l'Italia ed è una novità importante perché noi abbiamo pagato l'instabilità dei governi e le degenerazioni che quell'instabilità comportava più di ogni altra malattia del nostro sistema. Come abbiamo pagato economicamente il malfunzionamento della giustizia, come abbiamo pagato in termini di competitività dell'Italia la scelta di chi pensava che l'unica risposta possibile per combattere il divario del Mezzogiorno fosse spendere soldi per tamponare invece che per risolvere.
È per questo che abbiamo avviato le tante temute, discusse, non saprei come dire, riforme del premierato, della giustizia, dell'autonomia differenziata, perché io non sarei in pace con la mia coscienza se per quieto vivere non andassi a fondo dei problemi strutturali che questa Nazione si trascina da decenni, faremo quello che va fatto. Nonostante, ovviamente, le molte opposizioni, spesso di chi preferisce magari mantenere tutto come è per potersene lamentare o per poter utilizzare quelle difficoltà a proprio vantaggio. Però tanto alla fine saranno gli italiani a decidere se vogliono rimanere nel passato che hanno conosciuto o vogliono entrare in un futuro che potrebbe essere migliore. La democrazia alla fine del giorno è sempre un vantaggio per tanti e un problema solamente per pochi. 
Dicono che con il premierato noi vogliamo mettere il potere nelle mani di una sola persona, anche se non cambiano i poteri del premier. La verità è che noi vogliamo rimettere il potere nelle mani di quelli che la Costituzione riconosce come i depositari della sovranità, che sono i cittadini. Dicono che vogliamo fare la riforma della giustizia per controllare la magistratura, solo che invece noi togliamo il potere della politica di scegliere una parte dei membri del CSM per costruire un sistema che finalmente liberi la stragrande maggioranza dei giudici che vogliono fare bene il loro lavoro dal gioco delle correnti politicizzate. 
Dicono che vogliamo dividere il Nord dal Sud, come se fossero uniti, come se un divario non esistesse in Italia, come se quel divario non fosse aumentato negli ultimi anni, negli ultimi decenni. E come se questo Governo non avesse già dimostrato, fatti alla mano, di avere tra le sue priorità proprio quella di consentire al Mezzogiorno di dimostrare finalmente il suo valore, libero dai condizionamenti della politica e anche dai condizionamenti della clientela.
E forse è proprio questo che spaventa, dirò come la penso. Perché il problema dell'autonomia differenziata non è che crea un divario tra Nord e Sud, il problema dell'autonomia differenziata è eventualmente che può creare un divario tra le classi dirigenti responsabili e quelle che responsabili non sono state, al Nord come al Sud. 
E anche qui si può raccontare qualcosa fatti alla mano. Nel 2023 il prodotto interno lordo del Mezzogiorno è cresciuto dell'1,3% più della media nazionale. L'occupazione al Sud è aumentata in misura maggiore rispetto al resto d'Italia. Gli investimenti sono saliti del 50%. Il Mezzogiorno ha dato la spinta decisiva all'export e sta rafforzando il suo tessuto imprenditoriale con aumento delle società di capitali e delle PMI innovative e con quasi il 30% delle start-up innovative esistenti in Italia. 
Per capirci, in questo anno il Sud è stato la locomotiva economica d'Italia, invece di fare come spesso è accaduto il fanalino di coda. È stata una scelta, non è stato un caso. Noi abbiamo scommesso sull'orgoglio del Sud, sull'orgoglio di un Sud che non chiede assistenzialismo e sussidi, chiede di essere messo nella condizione di competere ad armi pari con il resto d'Italia. E questo si fa soprattutto con gli investimenti, si fa con le infrastrutture, perché se non ci sono infrastrutture tutto il resto che si produce non avrà uno sbocco. Siamo stati noi a introdurre una perequazione infrastrutturale per il Mezzogiorno d'Italia che arriva al 40 %,  è una scelta molto precisa, è una scelta fatta di, diciamo così, non buoni propositi, ma mattoni che devono arrivare sul territorio per consentire a quegli imprenditori e a quei cittadini di poter competere ad armi pari. Lo abbiamo fatto con la ZES unica del Mezzogiorno, mi veniva ricordato, dal Presidente. 
È stata una lunga, complessa negoziazione con la Commissione europea per ottenere una ZES unica che coinvolgesse tutte le Regioni del Mezzogiorno, ma fa parte dello stesso disegno: attrarre investimenti, creare un incentivo che possa creare un bilanciamento nelle opportunità e che consenta, come dicevo, di misurarsi ad armi pari.
 È una grande occasione, come è una grande occasione ovviamente il PNRR. Lo è per l'Italia, lo è soprattutto per il Mezzogiorno. Io voglio rivendicare le scelte che abbiamo fatto. Rivendico il coraggio di rinegoziare il piano quando tutti dicevano che se solo avessimo tentato avremmo perso i soldi del PNRR, perché quella scelta ci ha permesso di liberare risorse che non avremmo speso adeguatamente e di spenderle per le reali priorità che abbiamo. 
Rivendico il quotidiano, meticoloso lavoro, che abbiamo fatto quando tutti si aspettavano che l'Italia sarebbe stata ancora una volta fanalino di coda nella capacità di spesa dei Fondi europei per essere invece oggi la Nazione che sul PNRR e sui Fondi di coesione in questi due anni ha fatto scuola. Noi siamo la prima Nazione in termini di realizzazione del PNRR nonostante abbiamo il piano più corposo d'Europa.
Penso che dobbiamo esserne fieri, perché è un lavoro che abbiamo fatto tutti insieme. Non è un lavoro che ha fatto il Governo, l'hanno fatto le imprese, l'hanno fatto tutti i livelli amministrativi. L'ha fatto l'Italia, ed è una bella soddisfazione. 
Ora entriamo nella fase più delicata, che è quella nella quale le risorse devono velocemente arrivare a terra. Non è un caso che io abbia personalmente presieduto molte delle cabine di regia del PNRR, l'ho fatto per dare il senso di quanto lo Stato, il Governo, tutte le istituzioni debbano essere concentrate su questo obiettivo, che è un obiettivo alla nostra portata, che è un obiettivo alla portata del nostro “Sistema Italia”, che è un obiettivo alla portata anche grazie all'ottimo lavoro che ha fatto in questi due anni il Ministro Raffaele Fitto. 
E qui, consentitemi chiaramente un inciso: ieri Raffaele Fitto è stato indicato come uno dei prossimi Vice Presidenti esecutivi della nuova Commissione europea, con un portafogli che, tra Fondi di coesione e PNRR, che, come sapete, è una delega in cooperazione con il Commissario Dombrovskis, cuba oltre mille miliardi di euro, e con il coordinamento di Commissari che hanno deleghe strategiche per la nostra Nazione, dall'agricoltura fino all'economia del mare, dal turismo fino ai trasporti. Penso che offra la dimensione del peso dell'Italia in Europa, ma penso che sia anche un riconoscimento del lavoro che l'Italia ha fatto in questi due anni proprio su Fondi di coesione e PNRR, perché obiettivamente ci sono state diverse Nazioni che hanno guardato a noi con interesse, con curiosità, e che si sono interessate a come stavamo lavorando.
Penso che, al netto di questo, quello di Raffaele Fitto, Vice Presidente esecutivo della Commissione europea, sia un risultato che ci deve inorgoglire tutti, sia un risultato da portare a casa con il contributo di tutti, perché Raffaele Fitto, non è Commissario di Governo ma è “Commissario italiano”, e l'Italia deve fare quel che può per aiutarlo a ricoprire un incarico così importante.
Penso che però questo riconoscimento sia figlio anche di un'Italia che è finalmente consapevole della sua forza, che si dimostra seria, affidabile, credibile e pragmatica, senza rinunciare a dire quello che pensa per il bene dell'Europa. 
Ma, facendo mezzo passo indietro al Mezzogiorno, noi abbiamo guardato al Sud anche perché guardare al Sud significa sostenere la naturale proiezione geopolitica e geostrategica dell'Italia. 
In questi due anni noi abbiamo fatto quello che era naturale che l'Italia facesse: mettere il Mediterraneo al centro della sua visione geopolitica, spingendo l'intera Europa a tornare a interessarsi al suo fronte sud. 
Noi siamo una Nazione molto particolare: la nostra testa è un pezzo di Mitteleuropa, abbiamo i piedi immersi nel Mediterraneo. E questa fortunata posizione ci rende un ponte naturale tra il nord e il sud dell'Europa, tra l’Europa continentale e l’Europa mediterranea, tra l'Europa nel suo complesso e il Mediterraneo allargato. Quel Mediterraneo che è stato per millenni il cuore degli scambi culturali e commerciali del mondo e che ora sta tornando ad acquisire la sua centralità come mare di mezzo che collega i due grandi spazi marittimi del pianeta, l'Atlantico da una parte e l'Indo-Pacifico dall'altra, attraverso il Golfo Persico e il canale di Suez.
 
Noi dobbiamo saper sfruttare questo vantaggio enorme, perché per molti anni, per troppi anni, sembriamo non essere stati consapevoli di quanto questa posizione fosse per noi fortunata. Se è vero che il Mediterraneo è tornato al centro del mondo e se è vero che noi siamo al centro del Mediterraneo, capite che l'Italia può giocare un ruolo centrale, strategico, fondamentale nelle dinamiche globali. 
Dobbiamo anche di questo essere consapevoli, ed è un'occasione da molti punti di vista. È un'occasione dal punto di vista energetico, per esempio, dove noi possiamo ambire a diventare uno snodo strategico per i flussi tra Mediterraneo, Africa ed Europa. È un'occasione dal punto di vista delle infrastrutture e delle interconnessioni economiche: penso per esempio alle grandi prospettive di crescita che sono legate allo sviluppo del corridoio economico Imec - cioè India, Medio Oriente ed Europa -, a cui l’Italia ha contribuito a dare vita in ambito G20. Ed è un’iniziativa strategica, secondo me fondamentale, nella quale noi possiamo svolgere un ruolo decisivo, anche soprattutto grazie alla forza e al valore delle nostre imprese. 
Eccolo il ruolo dell'Italia, la sua strategia: qual è il suo posto nel mondo. Questo è un pezzo del suo posto nel mondo, così come un'altra parte del suo posto nel mondo è ricordare che noi non siamo nati per competere sulla quantità dei prodotti, ma sappiamo che pochi possono competere con noi sulla qualità del prodotto. 
E allora dobbiamo investire e valorizzare molto di più il nostro Made in Italy, il marchio che tutto il mondo ci invidia, che tutto il mondo ricerca; un marchio che conquista sempre nuovi mercati e che, come ricordava il Presidente Orsini, ha portato l'Italia nel primo semestre del 2024 al quarto posto nella classifica mondiale dell'export, superando prima la Corea del Sud e poi il Giappone. Solo dieci anni fa eravamo al settimo posto. Ed io penso che il Made in Italy sia un fattore di forza, ancora più sottoutilizzato, perché nel mondo c'è un'enorme domanda di Italia e di domanda dei nostri prodotti e delle nostre imprese. Mi chiedono spesso perché io vado così tanto all'estero, perché dedichi così tanta parte della mia energia alla politica estera. Banalmente perché non è politica estera, è politica interna. Nel senso che ogni rapporto solido che si crea è una porta aperta per le nostre imprese, per i nostri prodotti, è un'occasione per i nostri lavoratori. Ecco perché io faccio del mio meglio per aprire quelle porte, perché so che una volta che è stata aperta il resto del lavoro lo farete voi. E pare che stia funzionando, se guardiamo ai dati dell'esportazione, molto importante! 
E quindi torniamo al punto che è la capacità delle nostre imprese, la nostra manifattura dei nostri lavoratori. Certo, le sfide si moltiplicano, ogni nuova sfida pone problemi nuovi alle imprese e le scelte politiche fanno la differenza. 
Penso - sono d'accordo anche qui con il Presidente Orsini, è stato molto chiaro su questo e lo ringrazio per essere stato molto chiaro su questo - agli effetti disastrosi che sono stati il frutto di un approccio ideologico che ha accompagnato la nascita e lo sviluppo del Green Deal europeo. 
Diceva il Presidente Orsini che la decarbonizzazione inseguita al prezzo della deindustrializzazione è una debacle. È così, ovviamente. Perché accompagnare il nostro tessuto produttivo nella sfida della transizione ecologica non può voler dire distruggere migliaia di posti di lavoro, smantellare interi segmenti industriali che producono ricchezza, che producono occupazione. Anche qui l'esempio che veniva citato, l'addio al motore endotermico entro il 2035, cioè in poco più di un decennio, è uno degli esempi più evidenti di questo approccio autodistruttivo.
Si è scelta la conversione forzata a una tecnologia - l'elettrico - di cui però non deteniamo le materie prime, non controlliamo le catene del valore, con una domanda relativamente bassa, con un prezzo proibitivo per i più e con una capacità produttiva europea insufficiente. Lo vogliamo dire che è non intelligentissima come strategia? Penso che lo dobbiamo dire e penso che, chi ha il coraggio di dire queste cose, non le dice perché è nemico dell'Europa, le dice perché è amico dell'Europa, perché noi vogliamo difendere la capacità industriale europea. E quindi le persone che sono amiche dell'Europa devono avere il coraggio di dire quando le cose non stanno funzionando. 
E quindi lo dico anche per prendermi l'impegno a continuare a lavorare con determinazione - Presidente Orsini -, per correggere queste scelte. Perché, banalmente, in un deserto non c'è niente di verde e quindi noi non possiamo, rincorrendo il verde, rischiare di lasciare un deserto. Allora, ridurre le emissioni inquinanti è ovviamente la strada che noi vogliamo seguire, lo vogliamo fare però con buon senso, con concretezza, sfruttando tutte le tecnologie disponibili, senza andare a scapito della sostenibilità economica e sociale, difendendo e valorizzando le produzioni europee e salvando decine di migliaia di posti di lavoro. 
Detto questo, però, ritengo che, proprio per evitare di commettere lo stesso errore di non considerare la realtà delle cose, noi dobbiamo anche insieme dialogare, confrontarci, cercare di essere consapevoli, preparati ai cambiamenti che sono in atto e che potrebbero subire un'accelerazione nel prossimo futuro. 
Penso proprio al settore dell'auto. Per dirlo riprendendo le parole del professore Tremonti, che ho visto qui in sala da qualche parte, che lo ha ben spiegato e anticipato in questi anni: dal dopoguerra a oggi, o diciamo a ieri, in Europa non solo l'auto è stata il driver dello sviluppo.  Auto voleva dire acciaio, voleva dire vetro, voleva dire cemento, voleva dire libertà, era un modello di vita. 
Oggi questo sentimento rischia di cambiare. L'auto sta uscendo dai consumi dei giovani, non è più una loro priorità. Nelle generazioni precedenti era un fatto di realizzazione sociale, e l'evidenza ci dice che per le nuove generazioni potrebbe esserlo di meno, che i giovani potrebbero essere progressivamente sempre meno disposti a dedicare una parte significativa del proprio reddito familiare all'acquisto e al mantenimento di un’auto. Dobbiamo farci conto e dobbiamo farlo per tempo. 
Dobbiamo parlarci. Dobbiamo capire come possiamo prevenire, affrontare, risolvere, come possiamo individuare settori sui quali puntare, come possiamo accompagnare eventuali trasformazioni che sono necessarie. 
Su questo serve una visione chiara non solo in Italia, in Europa, serve nell'Occidente. È una riflessione che il Governo non può fare senza di voi e quindi è per questo che pongo anche queste riflessioni di scenario, credo che sia mio compito farlo. 
Dopodiché, come correttamente ha sottolineato Mario Draghi nel suo rapporto sulla competitività europea, gli ambiziosi obiettivi ambientali dell'Europa devono essere accompagnati da investimenti e risorse adeguati, da un piano coerente per raggiungerli, altrimenti è inevitabile che la transizione energetica e ambientale vadano a scapito della competitività e della crescita. 
Anche questa è una cosa che mi sono permessa di far notare varie volte in Consiglio europeo e, cioè, che non ha molto senso dotarsi di alcune strategie e poi non creare gli strumenti per realizzare quelle strategie, perché senza gli strumenti banalmente le cose alla fine non si riescono a fare. 
Io, per quello che riguarda la transizione green, sono convinta da sempre che debba essere fondata sul principio di neutralità tecnologica. Quante battaglie abbiamo combattuto negli ultimi due anni, anche con Confindustria. Abbiamo bisogno di tutte le tecnologie che ci permettono di trasformare l'economia da lineare a circolare e tutte le tecnologie utili alla transizione devono essere prese in considerazione: le tecnologie già in uso, quelle che stiamo sperimentando, quelle che dobbiamo ancora scoprire, quindi certo le rinnovabili, ma anche il gas, i biocarburanti, l'idrogeno, la cattura dell’anidride carbonica, senza dimenticare il nucleare che il Presidente citava e, segnatamente, la grande prospettiva che arriva dalla possibilità di produrre, in un futuro che non è così lontano, un'energia pulita e illimitata dal nucleare da fusione. Del resto, siamo la patria di Enrico Fermi, ma se non lo facciamo noi, chi lo deve fare?
Allora, su questo penso che dobbiamo dirci che non siamo secondi a nessuno grazie chiaramente all'expertise tecnologica di cui disponiamo, grazie alla nostra formazione accademica superiore, grazie all'attività di ricerca e sviluppo che vengono portati avanti dai nostri centri di eccellenza, dal nostro sistema produttivo. È ovviamente questo il percorso più corretto per recuperare la nostra dimensione produttiva competitiva, per stare al passo con gli altri grandi player mondiali.
Così come è altrettanto fondamentale sostenere il percorso delle imprese nell'innovazione dei processi produttivi. Anche su questo il Governo ha cercato di fare la propria parte. 
Con il Piano Transizione 5.0, avviato da poco, mettiamo a disposizione delle imprese italiane 6,3 miliardi di euro per innovare i propri processi produttivi, accompagnando le nostre aziende verso un sistema di produzione maggiormente efficiente sul profilo energetico. È un intervento che, come voi sapete, opera in maniera complementare con il Piano Transizione 4.0, che ci consente di liberare nel biennio 2024-2025 la somma di 12 miliardi e 700 milioni di euro per questo scopo. Lo strumento che abbiamo scelto di utilizzare è quello del credito d'imposta, a fronte di progetti di innovazione che prevedono investimenti di beni materiali e immateriali tecnologicamente avanzati, che consentono una riduzione dei consumi energetici. 
Ma oltre agli investimenti, noi abbiamo scelto di far rientrare tra le spese agevolabili anche i costi per la formazione del personale dipendente e dei titolari d'impresa, perché chiaramente possiamo innovare quanto vogliamo ma, se non lo accompagniamo con la formazione, avremo sempre molti problemi, e perché sostenere la formazione significa dare una risposta anche alle esigenze delle micro e piccole imprese che finora erano state totalmente escluse dalle agevolazioni per la formazione in questo settore. 
E quindi, Presidente Orsini, cari imprenditori, noi stiamo per compiere il nostro secondo anno di legislatura. Sono stati anni complessi, le difficoltà che abbiamo superato sono state tante. Lo abbiamo fatto insieme: Governo, parti sociali, cittadini, imprese, istituzioni, lavoratori. 
Abbiamo, come dicevo, smentito i pronostici più negativi. Abbiamo dimostrato che se il Sistema Italia lavora insieme nella stessa direzione con una visione, con un programma chiaro, può invertire la tendenza, può fare la differenza.
Lo abbiamo dimostrato avendo a cuore la dignità del lavoro, intervenendo per risolvere questioni aperte da tanto, troppo tempo. Penso alla crisi di Termini-Imerese, di Marelli, di Whirpool, Emea, di Wartsila: siti produttivi che oggi stanno finalmente intraprendendo un cammino di ritrovata speranza per quanti vi lavorano, per i territori nei quali incidono. 
Lo abbiamo dimostrato investendo sempre di più sui nostri giovani, sulla loro conoscenza, perché questa è l'era della conoscenza. Penso alla riforma dell'istruzione tecnico-professionale per creare un collegamento stabile e strutturale tra i percorsi dell'istruzione tecnica-professionale, gli ITS e le filiere produttive. Penso all'istituzione del liceo del Made in Italy, che abbraccia materie umanistiche e materie STEM. 
Lo abbiamo dimostrato esplorando settori dove l'Italia può eccellere. Penso alla scelta di investire un miliardo di euro, per cominciare, sullo sviluppo dell'intelligenza artificiale; penso al percorso per consolidare la frontiera di crescita che arriva dalla Space Economy. 
L'intelligenza artificiale, Presidente Orsini, è un altro grande tema che dobbiamo porci. Non l'avevo previsto nella mia relazione, poi ho sentito la sua e volentieri condivido qualche parola. 
Ho sentito che c'è un dibattito etico sullo sviluppo dell'intelligenza artificiale che rischia di frenare. Non credo che lo sviluppo dell'intelligenza artificiale si possa frenare, si debba frenare, credo che però faremmo un errore enorme se non lo governassimo. Perché l'impressione che ho io a volte è che, con l'avvento velocissimo delle nuove tecnologie, noi prendiamo subito il vantaggio e non siamo in tempo a valutare i rischi. È come se, piano piano, stessimo barattando la nostra libertà con la nostra comodità. Allora, per impedire che questo accada, cioè per mettere insieme il vantaggio che una tecnologia straordinaria porta con sé e il governo dei rischi che può comportare, serve la politica. 
Quali sono questi rischi? Molti. Per esempio, il divario competitivo che una tecnologia così forte può creare nello scenario geopolitico: le crisi; per esempio, nel rapporto con la democrazia: quanto è solida una democrazia nella quale non si distingue più cosa sia vero da cosa non lo è?  Per esempio, nell'impatto che può avere nel mercato del lavoro, perché molte persone rischiano di non essere più necessari: rischiamo di avere una ricchezza che si verticalizza ancora di più e dovremmo porci il problema del welfare che questo accompagna. E questo è il tema che noi non dobbiamo fare l'errore di lasciare indietro. 
E penso, guardi, che qui ci sia un errore di fondo. Noi la chiamiamo intelligenza, ma non è intelligenza. Intelligente non è chi dà le risposte, è intelligente chi fa le domande. Quelle macchine le domande non le sanno fare. È un moltiplicatore, è un moltiplicatore straordinario. Che cosa vogliamo moltiplicare? È questo che ci dobbiamo chiedere. 
E serve un dibattito per questo perché, se noi lasciamo correre e non governiamo, potremmo accorgerci troppo tardi quali sono stati gli impatti che ha avuto sulla centralità dell'essere umano, sulla centralità del lavoratore, sulla diffusione della ricchezza, sull'ordine mondiale, ecc.. 
Io sono fiera di aver portato questo dibattito all'interno del G7 e di aver ottenuto cosa? Qual è stato uno dei grandi outcomes, si direbbe in gergo, del lavoro che ha fatto la Presidenza italiana? Di immaginare, diciamo, delle regole di funzionamento alle quali le aziende aderiscono volontariamente, ma consentire al consumatore di riconoscere, quando usa l'intelligenza artificiale, a chi si sta rivolgendo. Anche perché, come Occidente, noi siamo convinti di avere una tecnologia molto più avanzata di quella degli altri, ma non sottovalutiamo la quantità di dati che gli altri hanno da processare, perché dove non c'è la democrazia ci sono molti più dati da processare di dove - ringraziando Dio - le democrazie esistono. Anche a questo dobbiamo fare attenzione. 
Scusatemi se ho divagato, ma è un grande tema e penso che sia un tema da confrontare con gli industriali. 
Ma, insomma, quello che tengo a dirvi - e concludo - è che le porte di questo Governo saranno sempre aperte a chi vuole offrire proposte, spunti, soluzioni concrete ai problemi che abbiamo. Propongo di vederci da subito, Presidente Orsini, perché c'è tanto lavoro da fare e quindi, con la legge di bilancio e quant'altro, cerchiamo di organizzare il prima possibile. 
Voglio dire che non è un caso che abbiamo accolto subito la proposta di Confindustria di lavorare insieme a un piano straordinario di edilizia per i lavoratori neoassunti. È un progetto estremamente interessante, estremamente bello, ci stiamo già lavorando insieme e sarà uno dei tanti sui quali confido che continueremo a lavorare insieme. Perché in fondo a noi, a tutti, interessa fare bene il nostro lavoro, a noi particolarmente interessa fare bene il compito che gli italiani ci hanno affidato e nient'altro. Vogliamo farlo insieme a voi, insieme a tutti coloro che hanno a cuore il futuro di questa Nazione. 
Avrete, come chiedeva il Presidente Orsini, un confronto leale, avrete regole certe. Su questo dal Governo avete la massima garanzia. Non andremo sempre d'accordo, è naturale, però io so che c'è un punto su cui la penseremo sempre nello stesso modo e, cioè, che l'Italia può ancora stupire, può ancora dimostrare al mondo quanto vale, può ancora lasciare tutti a bocca aperta. 
Per troppi anni noi ci siamo accontentati di rincorrere gli altri. È arrivato il momento che ci facciamo rincorrere noi e lo possiamo fare. Lo possiamo fare soprattutto se ci lavoriamo insieme, se ci rimbocchiamo le maniche insieme, se crediamo un po' più a noi stessi, se riusciamo a valorizzare un po' di più le cose belle che accadono in questa Nazione, invece di valorizzare sempre e solo quello che va male. Perché alla fine, se non ci crediamo noi, non possiamo convincere neanche gli altri. 
Io credo e vedo un'Italia amata, stimata, ricercata nel mondo. So che quell'Italia stimata, amata e ricercata nel mondo ce l'ho dietro alle spalle. Sono pronta ad aprire tutte le porte che è necessario aprire, ma poi ci dobbiamo credere insieme e dobbiamo camminare mano nella mano. 
Grazie a tutti, buona giornata.
 
",2024-09-18,https://www.governo.it/it/articolo/intervento-del-presidente-meloni-allassemblea-di-confindustria/26577
"Dichiarazioni alla stampa con il Primo Ministro Starmer, l'intervento introduttivo del Presidente Meloni","Buon pomeriggio a tutti.
Sono molto contenta di accogliere a Roma per la prima volta il nuovo Primo Ministro del Regno Unito, Keir Starmer.
Credo che questa visita confermi la nostra collaborazione estremamente solida, atteso che da tempo ormai i governi delle nostre due Nazioni lavorano fianco a fianco per cercare risposte strutturate di lungo periodo alle numerose grandi sfide del nostro tempo.
Siamo consapevoli del fatto che due Nazioni come Italia e Gran Bretagna rappresentano due pilastri fondamentali della comunità transatlantica, sono chiamate per questo a svolgere un ruolo di primo piano nello scenario internazionale, ed è ovviamente quello che intendiamo fare.
Il rafforzamento della nostra relazione strategica può essere decisivo, può essere decisivo per affrontare i diversi punti all'ordine del giorno dell'agenda internazionale, per garantire sicurezza, per garantire prosperità ai nostri popoli.
Con questo spirito noi abbiamo adottato la dichiarazione congiunta di oggi, un documento che io considero estremamente importante, a maggior ragione perché è un documento che contiene degli spunti molto concreti e che riflette l'ampiezza e la profondità della nostra relazione e la profondità di questa ambizione che ci poniamo. 
Quando con il Primo Ministro Starmer noi ci siamo incontrati a Londra nel mese di luglio, a margine del Vertice della Comunità politica europea, abbiamo deciso che avremmo focalizzato la nostra attenzione e questa voglia di far crescere sempre di più la nostra cooperazione su alcuni punti. Penso ovviamente al dialogo continuo e alla cooperazione in materia di politica estera e di politica di difesa, alla luce del contributo fondamentale che entrambe le nostre Nazioni hanno dato e stanno dando per preservare la pace e la stabilità. Ma penso anche all'energia, altro tassello fondamentale della politica strategica italiana e non solo italiana, alla scienza, all’innovazione. Penso agli strettissimi rapporti tra le nostre società, alla sicurezza, alla lotta al crimine e, ovviamente, al tema del governo dei flussi migratori, del contrasto all'immigrazione illegale di massa.
È un tema del quale abbiamo ampiamente discusso questa mattina. Ogni settimana migliaia di migranti attraversano il Mediterraneo per raggiungere l'Italia, per entrare illegalmente in Europa. Molti di loro attraversano anche la Manica per arrivare nel Regno Unito. È chiaramente un fenomeno che interessa tutto il continente europeo. Con il Primo Ministro Starmer siamo d'accordo sul fatto che la prima cosa da fare sia intensificare la lotta al traffico di esseri umani, farlo unendo molto di più gli sforzi, lavorando a una maggiore cooperazione di sicurezza, una cooperazione tra le nostre forze di polizia, tra i nostri servizi di intelligence, tra le nostre autorità giudiziarie, e puntando al cuore di questo traffico.
 Avrebbero detto due grandi giudici antimafia, Giovanni Falcone e Paolo Borsellino, “follow the money”: rincorri i soldi, segui i soldi se vuoi colpire le organizzazioni criminali al loro cuore. È un approccio che Italia e Regno Unito hanno anche condiviso già in ambito G7 quando abbiamo deciso di dare vita a una coalizione internazionale, come sapete, contro i trafficanti di esseri umani con l'obiettivo di mettere a sistema gli sforzi di ciascuno per contrastare queste organizzazioni che lucrano sulla disperazione delle persone.
Entrambi riteniamo che sia fondamentale continuare a massimizzare la collaborazione tra i partner europei e globali così come siamo d'accordo sul fatto che per questo scopo si debbano utilizzare più e meglio anche realtà come Interpol e Europol, che è una delle questioni che stiamo discutendo per capire come si possano mettere meglio a sistema anche questi strumenti dei quali disponiamo nella lotta al crimine organizzato.
Il secondo obiettivo, come voi sapete, che il Governo Italiano pone da sempre, è affrontare le cause profonde della migrazione per garantire il diritto a non dover migrare anche con una attenzione nuova, completamente diversa, verso il continente africano che è, come voi sapete, un obiettivo che presuppone la capacità di offrire un nuovo diverso modello di cooperazione con le Nazioni di origine, con le Nazioni di transito dei flussi migratori, coinvolgere anche sul fronte migratorio.
Vogliamo, tra le altre cose, continuare nel solco della già proficua collaborazione che Italia e Regno Unito hanno avviato nell'ambito del Processo di Roma, attraverso l'attuazione di misure concrete, anche per quello che riguarda i rimpatri volontari assistiti, una delle misure concrete sulle quali noi già lavoriamo insieme e che vogliamo implementare.
Siamo anche d'accordo sul fatto che non bisogna avere timore ad esplorare soluzioni nuove. Abbiamo parlato del protocollo tra Italia e Albania, che è una soluzione per la quale il governo della Gran Bretagna dimostra molta attenzione, e chiaramente abbiamo offerto tutti gli elementi per comprendere meglio questo meccanismo che è stata una delle innovazioni portate dal governo italiano nella politica di governo dei flussi migratori.
Le nostre relazioni economiche sono particolarmente intense, lo sono sul piano degli investimenti, lo sono sul piano di comunità solide. C'è una comunità italiana, come voi sapete, nel Regno Unito che è una delle più grandi comunità italiane all'estero - 600.000 persone, molte imprese che lavorano nel Regno Unito - ci sono molti investimenti britannici qui in Italia. È un lavoro che vogliamo intensificare e continuare a portare avanti.
Questa mattina il Primo Ministro ha incontrato diversi amministratori delegati di importanti società sia italiane che del Regno Unito e ci sono molti terreni nuovi che crediamo si possano esplorare. Penso che l'annuncio di investimenti per 500 milioni di euro che arriva proprio oggi non possa che confermare questa volontà di rafforzare la nostra cooperazione bilaterale, di rafforzare il nostro commercio bilaterale.
Un interessante tassello di questa cooperazione che vuole concentrarsi soprattutto sulle materie più strategiche e sulle materie più innovative è sicuramente il Global Compact Air Programme, che serve, come voi sapete, a sviluppare congiuntamente al Regno Unito e al Giappone un velivolo di caccia di sesta generazione assolutamente all'avanguardia entro il 2035.
È un progetto che chiaramente significa opportunità, che significa crescita, che significa lavoro, ma che contribuisce anche a sviluppare l'industria europea della difesa, perché l'industria europea della difesa è un problema che ha tutta l'Europa, non solamente gli Stati membri dell'Unione europea.
E sempre guardando all'innovazione lavoriamo a un protocollo sulla scienza, che fa parte del più ampio dialogo bilaterale su scienza, innovazione e tecnologia, come stiamo lavorando insieme per utilizzare al meglio le opportunità di studio esistenti e massimizzare le possibilità di scambio e di formazione dei nostri studenti, anche esplorando - anche qui - soluzioni innovative. 
L'Italia, insomma, vuole continuare in questo solido rapporto che ha costruito, e che continua a implementare, con il Regno Unito e vuole anche accompagnare il Regno Unito, sostenerlo, in questo lavoro molto importante che sta facendo per favorire una nuova e più stretta cooperazione con l'Unione europea, nel rispetto chiaramente delle intese che disciplinano i rapporti del post Brexit. 
In questo quadro per noi è ovviamente anche prioritaria la tutela dei diritti degli italiani residenti nel Regno Unito che, come dicevamo, sono una comunità particolarmente numerosa. 
Abbiamo discusso - e vado verso la conclusione - anche della cooperazione in ambito NATO e G7, dei temi più importanti sul piano internazionale, a partire ovviamente dalla guerra in Ucraina. 
Ribadiamo il nostro sostegno a Kiev, sottolineiamo ancora una volta che il nostro obiettivo è mettere fine a questa guerra, aiutare l'Ucraina nel cammino verso un futuro di pace, di libertà e di prosperità, chiaramente con il sostegno che è necessario oggi e con il sostegno che è necessario alla ricostruzione. 
Come sapete l'Italia nel 2025 ospiterà la Ukraine Recovery Conference che si è tenuta a Londra nel 2023, e anche questo è un importante elemento della nostra sinergia. 
Abbiamo parlato di Medio Oriente, concordato sul fatto che non sia più rinviabile un accordo complessivo basato sulla mediazione portata avanti da Stati Uniti, Egitto e Qatar, che prevede il cessate il fuoco immediato a Gaza, il rilascio di tutti gli ostaggi israeliani catturati da Hamas il 7 ottobre, così come non è più rinviabile un deciso cambio di passo nell'assistenza umanitaria alla popolazione civile. 
L'Italia fa ancora una volta appello a tutti gli attori coinvolti ed è sempre ovviamente pronta a fare la sua parte. Siamo in prima linea nello sforzo internazionale per scongiurare una ulteriore escalation nella regione a partire dal Libano - abbiamo parlato anche di questo. Oggi più che mai è necessaria una soluzione politica e duratura della crisi che dia nuovo slancio alla prospettiva della soluzione a due Stati.
Come vedete molte le materie sul tavolo, un incontro molto importante che ci ha consentito di raggiungere risultati concreti, di esplorare nuove prospettive di azione comune. Sono quindi molto molto soddisfatta e so che questo sarà solo il primo di molti altri incontri.
Grazie Keir, a te la parola. 
",2024-09-16,https://www.governo.it/it/articolo/dichiarazioni-alla-stampa-con-il-primo-ministro-starmer-lintervento-introduttivo-del
"Summit of the International Crimea Platform, il videomessaggio del Presidente Meloni","A seguire la traduzione di cortesia in italiano.
***
Dear President Zelensky, dear Volodymyr, dear Colleagues,
 
The illegal annexation of Crimea by the Russian Federation remains a very serious violation of that system of rules and principles universally recognised in the UN Charter that guarantee peaceful coexistence between Nations. It is a violation of the territorial integrity of a sovereign Nation, which tramples the rights of peoples who do not want to give up their identities, and remains so even ten years later. Considering Crimea as part of Russian territory is a piece of the Russian propaganda that we need to know how to counter, despite the fact that it finds support in some geographical maps circulated even in Western media.  
Since the start of the Russian invasion, Crimea has also become a base for Russia's deliberate attacks against civilians and critical infrastructures. But Russia has not been able to break Ukraine's heroic resistance, and our cohesiveness and unity of purpose have secured Ukraine the aid it needs in order to defend its own freedom. This is a value, which we must cherish if we want peace to be restored in the heart of Europe.
Dear Volodymyr, we will continue to stand by your side. Italy will do so, also as G7 presidency, because our goal is to put an end to this war and help Ukraine along its path towards a future grounded on peace, freedom, and prosperity. Looking to Ukraine's future also means thinking about its reconstruction, which must be supported in concert with international financial institutions. We intend to do our part, and in 2025 we will host the Ukraine Recovery Conference in Italy. 
Unity is our strength, and the Ukrainian people can continue to count on us.
Thank you.
***
Caro Presidente Zelensky, caro Volodymyr, cari colleghi,
l’annessione illegale della Crimea da parte della Federazione Russa rimane una gravissima violazione di quel sistema di regole e principi universalmente riconosciuti nella Carta dell’ONU che garantiscono la pacifica convivenza tra le Nazioni. È una violazione dell’integrità territoriale di una Nazione sovrana, che calpesta i diritti delle popolazioni che non vogliono rinunciare alla loro identità e rimane tale anche a distanza di dieci anni. Considerare la Crimea parte integrante del territorio russo è un tassello di quella propaganda russa che dobbiamo sapere contrastare, nonostante trovi sponda nelle mappe geografiche diffuse anche su alcuni mezzi di comunicazione occidentali. 
Dall’inizio dell’invasione russa, la Crimea è diventata anche una delle basi da cui partono i deliberati attacchi russi contro i civili e le infrastrutture critiche. La Russia non è riuscita a piegare l’eroica resistenza ucraina, e la nostra compattezza e unità di intenti hanno garantito all’Ucraina gli aiuti necessari per difendere la propria libertà. E questo è un valore, che dobbiamo sapere proteggere, se vogliamo far tornare la pace nel cuore dell’Europa.
Caro Volodymyr, continueremo ad essere al vostro fianco. Lo farà l’Italia, anche in qualità di presidenza G7, perché il nostro obiettivo è mettere fine a questa guerra e aiutare l’Ucraina nel cammino verso un futuro di pace, libertà e prosperità.
Guardare al futuro dell’Ucraina significa anche pensare alla sua ricostruzione, che va sostenuta anche di concerto con le Istituzioni finanziarie internazionali. Intendiamo fare la nostra parte, e nel 2025 ospiteremo in Italia l’Ukraine Recovery Conference. 
L’unità è la nostra forza, e il popolo ucraino potrà continuare a contare su di noi.
Grazie
 
 
",2024-09-11,https://www.governo.it/it/articolo/summit-international-crimea-platform-il-videomessaggio-del-presidente-meloni/26532
Il Presidente Meloni interviene al Forum di Cernobbio,"Buongiorno a tutti, grazie di essere qui e soprattutto buon compleanno per i 50 anni dell'European House-Ambrosetti, grazie all'amministratore delegato Valerio De Molli per questo invito, grazie per il vostro lavoro.
Ci siamo visti l'ultima volta qui durante la campagna elettorale che poi ha portato alla nascita di questo Governo, quindi sono contenta di tornare dopo due anni per cercare di fare il bilancio della situazione.
Dopodiché, sulla domanda, Direttore, intanto la voglio tranquillizzare, le mie settimane sono più o meno tutte abbastanza difficili, quindi voglio dire... e spesso devo dire anche, magari non è questo il caso, ma spesso devo dire anche che quello che preoccupa me non è quello che vedo preoccupa nel dibattito generale.
Intanto voglio approfittare di questa occasione per ringraziare ancora una volta Gennaro Sangiuliano per il lavoro che ha fatto in questi due anni. Come sempre, le cose che si costruiscono fanno molto meno rumore, fanno molta meno notizia, però credo che sia stato molto importante il lavoro che il Ministro ha fatto, credo che sia stato molto importante per esempio aver significativamente incrementato i visitatori e gli introiti delle tante realtà culturali che ha l’Italia; credo che sia stata una scelta molto intelligente chiudere la vergogna tutta italiana di musei e siti archeologici chiusi durante i giorni di festa; credo che sia stato bello e importante avviare grandi progetti che erano fermi da decenni, penso all'ex Ospedale dei poveri di Napoli; penso che sia stato importante allargare le sedi degli Uffizi; penso che sia stato importante anche riformare le norme sui contributi al cinema, sulle quali avevamo visto molte cose che non funzionavano. Quindi penso che Gennaro Sangiuliano abbia fatto un ottimo lavoro, e che per questo vada ringraziato.
Dopodiché che cosa è accaduto? Guardi che cosa è accaduto, per paradosso l'ha spiegato bene un suo collega, che è il Direttore de La Stampa Andrea Malaguti. Dice a un certo punto il Direttore Malaguti - che probabilmente è qui - sono giorni che noi parliamo della vita privata di un ministro. Va da sé che quando parli per giorni della vita privata di un ministro la sua vita pubblica è finita. È così. Solo che ci sono due elementi che vanno considerati di questa dichiarazione.
Il primo elemento secondo me è che il direttore Malaguti conferma che si tratta di una vicenda di vita privata, perché, ad oggi, il ministro Sangiuliano si è dimesso ma non ci sono illeciti in questa vicenda commessi dal ministro. La seconda questione è che sono giorni che discutiamo. Discutiamo chi? Sì, certo, c'è stata una forte campagna mediatica - fermo restando che chiaramente il Ministro ha sbagliato - che ha trasformato una questione privata in un fatto pubblico.
Io penso che sia un precedente al quale non intendo prestarmi, non credo ci si debba prestare, è la ragione per la quale inizialmente non ho accettato le dimissioni del Ministro Sangiuliano. Dopodiché ieri ho accettato le dimissioni, presentate come irrevocabili, perché il Ministro Sangiuliano voleva liberarsi dalla condizione di Ministro per potersi meglio difendere. Perché capiva, come capisco io e capivo io, che l'autorevolezza del Governo, il ruolo del Governo, non poteva continuare a essere sottoposto a questa pressione mediatica.
Dopodiché, se qualcuno pensa che situazioni come queste possano servire a indebolire il Governo, temo che non accadrà. Come si dice, è morto il Re, viva il Re. Si è dimesso un ministro, buon lavoro al nuovo ministro. Ieri, quando ancora la stampa aspettava le dimissioni di Sangiuliano, io ero già al Quirinale a firmare la nomina del nuovo ministro, perché intendo fare il mio lavoro e intendo farlo bene, fino alla fine della legislatura e penso anche che gli italiani capiscano un certo “doppiopesismo”, che si dà più importanza a cose che sarebbero meno rilevanti e meno importanza a cose che sarebbero più rilevanti. Voglio dire che sono molto colpita dalla sproporzione di articoli che sono stati dedicati alla vicenda privata del ministro Sangiuliano rispetto a quelli che sono stati dedicati a un'inchiesta che ha portato avanti la Procura di Perugia, che racconta di funzionari dello Stato italiano che per anni hanno fatto centinaia di migliaia di accessi illegali alle banche date di questa Nazione, ragionevolmente per ricattare la gente. Penso che dobbiamo riportare le cose alla loro giusta importanza se vogliamo dare una mano alle istituzioni di questa Nazione. Dopodiché, ripeto, il Governo ha fatto quello che doveva fare, per me è molto molto importante che il Governo mantenga la sua autorevolezza e spero che si possa adesso andare avanti e che il nuovo ministro Alessandro Giuli possa continuare bene l'ottimo lavoro che fatto da Gennaro Sangiuliano.
Luciano Fontana: Solo ancora una battuta su quella specie di appello che le ha rivolto Mariarosaria Boccia, quando ha detto che non si può rivendicare la dignità di una donna offesa nei suoi sentimenti a fase alterne. Un appello rivolto a lei.
Presidente Meloni: Allora, guardi, non credo di dover mettermi a battibeccare con questa persona. Posso dire solamente, ma non lo dico sul caso specifico, lo dico per le tante donne che hanno guardato a questa vicenda probabilmente come l'ho guardata io, la mia idea su come una donna debba guadagnarsi il suo spazio nella società è diametralmente opposta da quella di questa persona.
Luciano Fontana: Lei ha ricordato la sua presenza a Cernobbio due anni fa. Io ricordo un punto che aveva nel suo intervento che diceva se l'Ucraina cade e l'Occidente perisce, il grande vincitore di domani sarà non solo la Russia, ma la Cina di Xi Jinping.
È quello che sta accadendo? Rispetto alla questione ucraina, è appena finito un bilaterale con il Presidente Zelensky, qualcosa le avrà chiesto rispetto alla questione di come non possa avverarsi quella profezia?
Presidente Meloni: Guardi, intanto grazie per questa domanda e per come la pone, perché io e lei abbiamo incredibilmente avuto la stessa idea. L'ultima volta che ci siamo visti eravamo in campagna elettorale, io ero ancora all'opposizione. Abbiamo parlato quella volta di molti temi strategici e allora sono andata a rivedere che cosa avevo detto due anni fa, perché per me è sempre importante ricordarlo, soprattutto a me stessa, quanto di quello che avevo detto in quell'occasione poi è stato anche oggetto di quello che è stato il mio lavoro in questi due anni, di quello che ho fatto.
Faccio una piccola digressione ma non si preoccupi che arriva la risposta. Sono stata molto contenta di vedere che le tesi che avevo sostenuto qui due anni fa prima di essere Capo del Governo sono state, punto primo le stesse tesi che sostengo adesso da Presidente del Consiglio, punto secondo anche le cose sulle quali ho lavorato in questi due anni e che, rispetto a quello che era il dibattito due anni fa su molte di queste materie, mi pare che tante cose siano cambiate.
Sostenevo in quel contesto che l'Europa avesse un problema serissimo di autonomia strategica, un problema legato alle catene di approvvigionamento e che dovesse ripensarle. Quando lo sostenevo qualche anno fa, spesso si diceva che ero un'autarchica, oggi se ne discute nei Consigli europei. Sostenevo al tempo che la transizione energetica fosse importante, ma che non andasse fatta con un approccio ideologico, perché altrimenti si rischia di andare dritti verso la de-industrializzazione della Nazione e dell'Europa. Si diceva che era una nemica dell'ambiente e oggi vediamo una Commissione europea che su molte di queste scelte ha dovuto prendere posizioni più pragmatiche.
Dicevo al tempo che andava rivisto il PNRR, lo dissi qui in quella campagna elettorale, perché era stato scritto in un contesto diverso da quello che stavamo affrontando e si disse che avremmo fatto perdere all'Italia i soldi del PNRR, la realtà è andata in maniera diversa mi pare. Noi abbiamo rivisto il PNRR, abbiamo liberato risorse che abbiamo dedicato soprattutto alle imprese di questa Nazione, abbiamo fatto secondo me una cosa utile e non abbiamo perso i soldi del PNRR, anzi ricordo che l'Italia è la prima Nazione per realizzazione del suo Piano Nazionale di Ripresa e Resilienza, nonostante sia anche quella che ha il Piano più grande.
E quindi lo dico per ricordare a me stessa e un po' a tutti che non bisogna mai avere paura di sostenere le proprie tesi quando si è convinti di quelle tesi e anche quando sembra che tutti vadano da un'altra parte e che le persone che sono più utili sono quelle che hanno anche il coraggio di dire le cose quando si deve andare in controtendenza. E penso che sia particolarmente importante, in un tempo come questo, perché noi viviamo un tempo estremamente difficile, ed è soprattutto nei momenti estremamente difficili che serve la politica. Ma la politica è visione, altrimenti non esiste.
È esattamente il contesto nel quale ci muoviamo, perché anche qui, io ho sempre detto quello che pensavo sulla vicenda dell'Ucraina, non ho mai cambiato idea. Penso che sia stata dimostrata da parte dell'Italia una postura estremamente seria, determinata, chiara, che ci viene riconosciuta da tutti i nostri partner. Penso che sull'Ucraina non dobbiamo mollare e lo dico con estrema chiarezza anche sapendo che chiaramente c'è un'opinione pubblica che è spaventata, preoccupata legittimamente e giustamente dalla guerra.
Io non penso affatto che il destino del conflitto in Ucraina sia così segnato, penso che dobbiamo fare attenzione a non cadere nelle trappole della propaganda russa. Continuo a sentire da mesi e mesi che la guerra in Ucraina è persa, che la Russia sta vincendo la guerra, che non abbiamo speranza. I dati dicono qualcosa di abbastanza diverso. Se facciamo un passo indietro ci ricordiamo che l'invasione dell'Ucraina nasce come blitzkrieg, cioè l'idea di una guerra-lampo da parte della Russia che avrebbe dovuto portare in pochi giorni alla conquista di Kiev. Se lo guardiamo con due anni di distanza e più ci rendiamo conto che oggi quell'obiettivo è lontano anni luce.
Ma vi do un dato, a febbraio 2023 la Russia controllava il 17,3% del territorio ucraino, a febbraio 2024, con un anno di guerra in più, la Russia controllava il 17,5 del territorio ucraino. Non è un'imminente vittoria della Russia, è uno stallo. È lo stallo che noi abbiamo contribuito a creare sostenendo l'Ucraina, perché il conflitto nasceva con una sproporzione enorme tra le due forze in campo ed è ovvio che senza un sostegno che riequilibri quella sproporzione, si ha lì sì una sconfitta, un'invasione, che non è pace, perché per quelli che mi parlano di pace e dicono che noi non dobbiamo inviare armi all'Ucraina perché così creiamo pace, voglio segnalare sommessamente che un'invasione non vuol dire pace, e se c'è stata un'invasione non c'è bisogno di nessun tavolo di trattativa.
Il tavolo di trattativa si crea forse quando c'è uno stallo tra le forze in campo. Quindi noi abbiamo creato quello stallo per costruire la pace, e penso che abbiamo fatto la cosa giusta, penso che abbiamo fatto e che stiamo facendo la cosa giusta sia moralmente, ma attenzione signori, anche nell'interesse nazionale italiano. Ma siamo sicuri che potrebbe convenirci un mondo nel quale saltano le regole internazionali che hanno garantito il sistema multilaterale, e nel quale chi è militarmente più forte invade il suo vicino?
Pallottoliere alla mano, temo che non ci convenga. A noi conviene un mondo nel quale ci sono delle regole, perché questo ci garantisce mercati aperti, ad esempio, e ai nostri prodotti d'eccellenza di competere sui grandi mercati e non penso che ci convenga invece una competizione sul numero dei carri armati che abbiamo.
Quindi la scelta del Governo italiano è stata una scelta di giustizia, é una scelta di giustizia, ed è una scelta di difesa degli interessi nazionali. E credo che lo stesso tema se lo debbano porre, anche altri grandi attori globali. È ovvio che se saltano le regole del diritto internazionale noi otterremo un moltiplicarsi del caos e delle crisi, ma è ovvio anche che con il moltiplicarsi delle crisi noi avremo una naturale frammentazione dello spazio geoeconomico, cioè sulla lunga distanza, globalizzazione economica e messa in discussione delle regole del diritto internazionale non cammineranno insieme. È quello che io ho detto anche ai miei omologhi cinesi, bisogna scegliere, perché le due cose non stanno insieme, è il motivo anche per cui io penso che alla fine Nazioni, attori come Cina e India possano giocare un ruolo e debbano giocare un ruolo per risolvere il conflitto in Ucraina.
L'unica cosa che non si può fare, signori, è pensare che si risolve il conflitto in Ucraina mollando l'Ucraina al suo destino, perché questo non porterà pace, porterà caos, porterà guerre più vicine a casa nostra e porterà molte conseguenze economiche tanto più gravi di quanto oggi costa sostenere l'Ucraina.
Quindi è una scelta prima di tutto di interesse nazionale quella che l'Italia sta facendo ed è una scelta che non cambierà.
Luciano Fontana: Le ha chiesto qualcosa di specifico il Presidente Zelensky rispetto al sostegno che l’Europea può dare e anche l’Italia…
Presidente Meloni: Sicuramente ci sono molte cose sulle quali noi stiamo lavorando a partire, come sapete, dal fatto di ospitare il prossimo anno la Ukraine Recovery Conference per la ricostruzione. Sarà un grande evento e quindi ovviamente, anche grazie al sostegno dell'Unione europea e di tutti i nostri partner, ci stiamo già lavorando, anche se sarà nel 2025. C’è il tema sul quale dobbiamo andare avanti e che è figlio della Presidenza italiana del G7, quello del famoso prestito di 50 miliardi che viene garantito dai proventi degli asset russi immobilizzati, sui quali bisogna andare avanti, ci sono delle determinazioni che dipendono dall'Unione europea e anche qui c'è un buon lavoro, un discreto lavoro da fare.
C’è il tema della conferenza di pace, perché in tutto questo, avete visto che appena dopo il G7 c’è stata una prima edizione di un'iniziativa a favore di un tavolo delle trattative.
Il Presidente Zelensky ha detto in più occasioni che è favorevole all'ipotesi che in una prossima conferenza possano esserci anche gli altri interlocutori, quindi abbiamo discusso di come continuare a lavorare per arrivare a una pace giusta.
Luciano Fontana: Presidente, ci avviamo verso le elezioni americane, tra Harris e Trump, chi vinca vinca, il rischio è che ci dicano, chi più chi meno, “fate da soli” è molto forte. L'Europa è attrezzata per fare da soli in termini di competizione economica e in termini soprattutto di difesa?
Presidente Meloni: Non lo so. Io penso che noi dobbiamo ricordarci sempre perché spesso parliamo di politica estera, secondo me in un modo un po’, come posso dire, infantile per come leggo, le cose sono sempre più complesse di come sembrano, non è mai un gioco di tifoseria, le grandi Nazioni non cambiano il loro sistema di alleanza in base al mutare dei governi, come delle volte pure leggo in alcune ricostruzioni. Voglio dire, io ero un'impresentabile esponente dell'estrema destra, l'amministrazione americana è guidata da un democratico e dall'inizio del mio Governo le esportazioni italiane negli Stati Uniti sono aumentate di 7 miliardi. Perché le grandi Nazioni non modificano i loro sistemi di alleanza. Quindi, intanto, tranquillizzo sul ruolo dell'Italia, sui rapporti tra Italia e Stati Uniti, comunque vada. E secondo me bisogna anche stare tranquilli sul rapporto tra Stati Uniti e Europa, nel senso che sì, nella storia degli Stati Uniti è abbastanza ricorrente un dibattito su una tendenza isolazionista per una Nazione che ha quelle dimensioni geografiche, quella forza economica, è anche normale che ci si chieda se non sia più utile disinteressarsi di quello che accade fuori dai propri confini nazionali, però attenzione anche a quelli che oggi sono gli equilibri globali.
Nel 1990 l'Unione europea con 12 Stati membri valeva il 26,5% del prodotto interno lordo globale. Oggi l'Unione europea con 27 Stati membri vale il 16,1% del prodotto interno lordo globale. Nel 1990 il prodotto interno lordo della Cina era 1,8% del prodotto interno lordo globale, oggi è il 18%. Gli Stati Uniti sono oggi al 26%, attenzione, perché è vero che gli Stati Uniti sono forti, ma è vero anche che in un sistema di alleanze si riesce a essere molto più forti, no? E forse l'errore vero che noi non dobbiamo fare è quello di considerare che quando ci occupiamo di noi stessi ci stiamo anche occupando del grosso di quello che accade nel mondo.
Valeva così nel 1990 perché eravamo il grosso della forza mondiale, oggi non è più così. Oggi quando decidi di muovere, lo devi fare tenendo conto di quello che è il contesto. Quindi io non penso che alla fine questo accadrà ma chiaramente l'Europa non può non tenere in considerazione anche questa ipotesi.
Perché ho risposto non lo so, perché rispetto al passato io vedo che l'Europa prende coscienza di alcune cose che non hanno funzionato e di alcune cose che vanno sistemate, sulle quali bisogna lavorare. Si dota di una strategia di difesa, oggi noi siamo consapevoli del fatto che la tua capacità di difenderti è anche la tua capacità di difendere i tuoi interessi nazionali, cosa facile. Io credo di essere stata uno dei pochi leader al mondo di un partito di opposizione ad aver avuto il coraggio di dire, quando era all’opposizione, che le spese di difesa sono spese che servono per difendere i propri interessi nazionali in modo adeguato.
Questo oggi l'Europa lo capisce, stabilisce che questa è una delle sue priorità, però poi non si dota degli strumenti per perseguire quella strategia. È questo che non funziona. Tutti diciamo che l'Europa ha bisogno di sviluppare e rafforzare la sua industria della difesa, ma quando abbiamo fatto le regole della governance non si è voluto tenere conto adeguatamente degli investimenti che venivano fatti nella difesa.
E la stessa cosa vale per la transizione ecologica, la stessa cosa vale per la transizione digitale. Se hai una strategia, dal mio punto di vista, la devi perseguire. Perché se ti doti di una strategia ma non la persegui, purtroppo in questo contesto rischi di non arrivare a dama.
Dopodiché c'è un problema di competitività. Qui io mi ritrovo molto nella locuzione che è stata utilizzata da una persona che segue molto bene la politica americana che dice “America innovates, China replicates, Europe regulates”. L'America innova, la Cina replica, l'Europa regolamenta. È una fotografia straordinaria del contesto, perché è così.
Cioè l'Europa ha a un certo punto pensato che il suo ruolo principale fosse quello di regolare tutto. Io penso che la soluzione sia regolare meno. Penso che l'Europa in questo scenario è più forte se si occupa meglio delle grandi materie sulle quali gli Stati nazionali non possono competere da soli e si occupa meno delle materie sulle quali gli Stati nazionali hanno una prossimità sulla quale regolando riescono anche a difendere maggiormente le loro specificità.
Se noi continuiamo a pensare di risolvere il problema del nostro sistema produttivo e della nostra competitività aggiungendo regole, temo che rischiamo di non aiutare le nostre imprese.
Quindi sono i temi che chiaramente io pongo, adesso abbiamo visto anche, vedo c'era Enrico Letta qui, ho trovato molti interessanti molti degli elementi che Enrico ha portato nel suo Piano, ascolteremo adesso Mario Draghi anche con le sue valutazioni, penso che dobbiamo essere contenti - al di là del fatto che io sono stato all'opposizione di entrambi - che ci siamo due italiani che vengono chiamati dall'Unione europea a fare le loro valutazioni sulla competitività, il mercato unico, le grandi sfide dell'Europa. È una bella cosa e sono disponibile con tutti coloro che vogliono parlare di cose serie, perché penso che chi è davvero amico dell'Europa in questo tempo difficile non debba stare lì semplicemente a dire che va tutto bene.
Luciano Fontana: a proposito di cose serie, molto serie, c'è sicuramente la questione del ruolo che il nostro commissario avrà in Europa, c'è qualche novità su deleghe, c'è qualche indicazione per chi seguirà poi in Italia la realizzazione del PNRR che è uno dei punti fondamentali rispetto agli investimenti del prossimo anno.
Presidente Meloni: E qui esce fuori il giornalista, Direttore. Allora, vediamo, la settimana prossima dovrebbe arrivare qualche novità, penso che siamo addirittura di arrivo sull'annuncio da parte della Presidenza della Commissione europea.
Voglio ribadire che non ho motivo di credere che all'Italia non venga riconosciuto quello che le spetta, non perché il Governo o Giorgia Meloni sono simpatici o antipatici, ma per la forza che l'Italia ha. Anche qui voglio dire che francamente io trovo il dibattito spesso, come lo leggo, come posso dire, surreale. Penso che bisogna sempre ricordarsi qual è il ruolo dell'Italia. Noi siamo un paese fondatore dell'Unione europea, siamo la terza economia europea, siamo la seconda manifattura europea, siamo la terza Nazione per numero di abitanti, siamo una Nazione forte nell'Unione europea e nessuno vuole che all'Italia non venga riconosciuto quel ruolo.
Dopodiché penso, rispetto al dibattito come l’ho visto, che non sia dignitoso sostenere, come hanno sostenuto alcuni, che poiché Fratelli d'Italia non aveva votato per il rinnovo di Ursula von der Leyen alla presidenza della Commissione europea, la Presidente della Commissione europea se lo sarebbe segnato al dito e non avrebbe per questo riconosciuto all'Italia il peso che ha. Se io fossi Ursula von der Leyen di questo mi arrabbierei oggettivamente molto. Fratelli d’Italia non aveva votato Ursula von der Leyen neanche la volta precedente e tra l'altro in questo caso, nel caso di questa volta, non per Ursula von der Leyen con la quale io ho lavorato molto bene, ma perché chiaramente bisogna tenere conto della maggioranza che sostiene. Fratelli Italia non aveva votato Ursula von der Leyen e io ho lavorato con lei molto bene in questi due anni. Non ho ragione di credere che le cose vadano diversamente in futuro. Penso che vieni rispettato molto di più se hai il coraggio di dire quello che pensi lealmente, comportandoti lealmente, piuttosto che se dici sempre che va tutto bene e poi magari alle spalle dici qualcosa di diverso, almeno questa è la cifra di quello che secondo me una politica seria fa.
Vedremo la settimana prossima qual è il meccanismo che funziona di più, ma sono ottimista sul ruolo che avrà l'Italia nella prossima Commissione europea. Approfitto per ringraziare il Commissario Gentiloni che sta per terminare il suo mandato, per il suo lavoro di questi anni.
Per quello che riguarda il PNRR mi fa molto sorridere perché Fitto si è preso ogni genere di improperi in questi anni da parte della opposizione, gli hanno detto più o meno di tutto e oggi gli stessi che lo insultavano ci chiedono di dare continuità al lavoro di Fitto. Insomma, il che racconta un po' bene di come serie siano certe posizioni dell'opposizione, ma credo che Raffaele Fitto vada davvero ringraziato per il lavoro straordinario che ha fatto in questi anni con il PNRR. Noi eravamo abituati a un'Italia che era sempre un po' fanalino di coda, con difficoltà a spendere i fondi europei, oggi essere la prima Nazione nella realizzazione del PNRR è una cosa che sicuramente porta lustro a questa Nazione.
E come il PNRR è stato in buone mani con Raffaele Fitto non dubiti che sarà in buone mani anche nei prossimi anni perché è un progetto strategico sul quale il Governo ha dimostrato di mettere tutta la sua capacità e tutta la sua attenzione, tutto il sistema Paese sta lavorando, sta lavorando bene, arriva adesso la fase più cruciale che è quella della spesa, della messa a terra di queste risorse, anche la fase più bella perché i cittadini vedranno il risultato che può apportare e che porta. Ma penso che tutta l'Italia debba ringraziare Raffaele Fitto per il lavoro che ha fatto e anche per il lavoro che farà, si spera, nei prossimi anni per l'Europa soprattutto, perché poi c'è bisogno di gente capace che abbia visione, che abbia concretezza anche a livello europeo e l'Italia sta cercando di fare la sua parte per garantire queste persone.
Luciano Fontana: Presidente, ci avviamo quasi al termine di questa prima parte, poi abbiamo alcune domande dal pubblico. Però volevo chiedere, adesso ci arriviamo alla stagione autunnale, alla stagione della Manovra, alla stagione del Piano strutturale di bilancio da presentare all'Unione europea. Lei ha già messo le mani avanti, ho dato il quadro dicendo che le risorse sono poche, naturalmente lo sappiamo che non sono tantissime, vanno utilizzate in una maniera seria, poi però arrivano una raffica di richieste che abbiamo visto in questi giorni. Come ci si muove su una questione, piano del rientro del debito e manova economica in cui ci sono tante scelte da fare. Può indicarci cosa ci sarà sicuramente e cosa sicuramente non ci sarà.
Presidente Meloni: Piuttosto le dico il prossimo ministro del PNRR. Allora, Direttore, chiaramente la situazione economica non è facile, lo sappiamo tutti, le risorse a disposizione non sono molte, penso che però faccia molto la differenza come quelle risorse vengono utilizzate. Voglio dire che forse la cosa che mi rende più fiera di questi due anni di lavoro sono i risultati economici di questa Nazione in un contesto impossibile, forse un contesto nel quale chiaramente l'Italia è sempre stata considerata un po' l’anello debole, si riteneva che sarebbe stata la prima a perire e invece vediamo l’Italia risalire molte classifiche.
Il prodotto interno lordo cresce più della media europea, cresce più di quello di altre grandi Nazioni dell'Europa occidentale. I dati sull'occupazione sono molto importanti, poco raccontati. Noi abbiamo il numero di occupati più alto della storia d'Italia da quando Garibaldi l'ha unificata, abbiamo il tasso di disoccupazione più basso dal 2008, abbiamo il tasso di occupazione femminile più alto di sempre, aumento dei contratti stabili, diminuzione del precariato. Siamo, nel 2023, la quarta Nazione esportatrice al mondo, altra cosa che non era mai accaduta. Grazie al Governo? No. Grazie al tessuto produttivo di questa Nazione, grazie alle imprese, grazie ai loro lavoratori, grazie alla capacità dei nostri imprenditori di resistere delle volte anche contro, le istituzioni, di innovare, di competere, grazie all'eccellenza dei nostri prodotti, grazie insomma al tessuto produttivo.
Come il Governo ha tentato di dare una mano? Garantendo un'Italia autorevole, centrale nelle dinamiche internazionali, a volte mi chiedono ma perché lavori così tanto nella politica estera? La politica estera è politica interna. Più si è credibile a livello internazionale e più si riesce ad aprire spazi per il proprio mondo produttivo, per i propri prodotti e i dati sulle esportazioni lo dimostrano.
Autorevolezza, centralità a livello internazionale, stabilità del Governo. Guardate, in 75 anni di storia repubblicana noi abbiamo avuto 68 governi. Attualmente io guido il nono Governo più longevo della storia d'Italia. Se arrivo a Natale, sarò il sesto. Cioè, è una classifica facilissima. È una classifica facilissima da risalire, però al di là della battuta.
Luciano Fontana: E a Pasqua?
Presidente Meloni: E a Pasqua devo ancora fare i conti perché sono scaramantica. Non lo so, vediamo. Però poi adesso, quando supero il Natale mi studio la Pasqua, una cosa per volta Direttore.
Però al di là della cosa che fa sorridere, vi siete chiesti quanto l'abbiamo pagato? Vi siete chiesti quanto abbiamo pagato in termini di capacità di stringere relazioni internazionali strategiche e quindi industriali con i nostri partner? Vi siete mai chiesti quanto lo abbiamo pagato in termini di capacità di mettere le risorse sugli investimenti e non usare sempre la spesa per fare cassa immediatamente sul piano elettorale? Quanto l'abbiamo pagato il fatto di non avere una strategia? Perché non hai bisogno di avere una strategia se il tuo orizzonte è quello di un anno e mezzo. Devi portare a casa i risultati, l'abbiamo visto. Infatti noi abbiamo il debito pubblico che abbiamo, ma gli investimenti non li abbiamo fatti. La stabilità è una chiave di volta.
Questo mi porta al tema delle riforme, ma non ci entro perché so che non c'è tempo, no? Però perché io ho detto che secondo me un sistema che garantisce questa stabilità è la madre di tutte le riforme, la chiave di volta, non sul piano istituzionale, sul piano economico.
Qual è il ruolo dell'Italia nel mondo? Qual è la strategia che noi dobbiamo perseguire? Secondo me, per esempio, non competiamo sulla quantità del prodotto, competiamo sulla qualità del prodotto. Siamo in mezzo al mar Mediterraneo, noi siamo una piattaforma nel Mediterraneo. Vogliamo dire che l'Italia davvero ha avuto il ruolo che lei compete nel Mediterraneo negli ultimi anni? Non ha avuto il ruolo che lei compete nel Mediterraneo, stiamo cercando di ricostruirlo, in rapporto con l'Africa, tutto quello che voi conoscete del lavoro che sta facendo questo Governo.
Cioè fare scelte e, come dicevo prima, dell'Unione europea, perseguire con gli strumenti.
Che cosa abbiamo fatto noi? Dare una autorevolezza, una stabilità, una visione, e politiche di bilancio serie. Ci sono pochi soldi? Non si possono buttare, è abbastanza facile. Quali sono le priorità che danno il moltiplicatore maggiore? Per me erano imprese che assumono, salari, difesa del potere d'acquisto delle famiglie e salute dei cittadini. E la natalità, perché in tutto questo abbiamo un altro problema, signori, che dobbiamo affrontare.
Il nostro sistema di welfare con questi dati demografici non reggerà. La popolazione continua a invecchiare, nascono sempre meno figli, avremo sempre più persone da mantenere, sempre meno persone che lavorano per mantenerle. Non se ne esce se noi non favoriamo anche qui delle politiche diverse. Noi abbiamo messo le risorse su questo. Poche, ma su questo. Ha funzionato? Pare che un po' funzioni e quindi io penso che banalmente vada seguito questa strategia.
Che cosa c'è nella Legge di bilancio? Le dico che cosa non c'è. Non ci sono molte delle cose che ho letto, tipo voler abolire l'assegno unico - e mi interrogo anche sul fatto che delle cose che non sono mai state neanche immaginate diventino notizia da prima pagina su alcuni quotidiani, ma tant’è - assolutamente no, perché anzi, questo è un Governo che proprio per quello che le dicevo sulla natalità, sull’ assegno unico ha messo altri 3 miliardi. Poi va difeso dalle procedure di infrazione della Commissione europea ma è uno strumento fondamentale come tutto quello che aiuta le madri lavoratrici soprattutto, ma le famiglie.
Qui c'è la volontà di continuare di confermare quello che abbiamo fatto, di continuare, di vedere che cos'altro si può fare però sempre con la serietà di mantenere una politica di bilancio che racconti che la stagione dei bonus, dei soldi buttati dalla finestra, delle risorse messe su cose che non danno alcun moltiplicatore, che non producono alcun risultato, è finita. Ci sono pochi soldi e a maggior ragione non si possono sperperare. Questa è la mia politica di bilancio, è la politica di bilancio della maggioranza. Perché al di là delle rivendicazioni che sono legittime, che tutti abbiamo fatto e che tutti facciamo sempre, poi penso che siamo stati il Governo che nelle sue due Leggi di bilancio le ha approvate nel minore tempo che si era visto e quindi sì, è legittimo. Faremo mille proiezioni da qui a quando presentiamo la Legge di bilancio. Io stessa chiedo ogni giorno al Ministro Giorgetti mi studi questa cosa? Perché le cose serie si fanno così, prima le studi, vedi che cosa producono e poi decidi quali sono le priorità. Lo stanno facendo tutti i partiti della maggioranza, il dibattito ci sarà, ma non ho dubbi sul fatto che non continueremo quello che abbiamo fatto in questi due anni perché i risultati arrivano.
Luciano Fontana: Grazie Presidente, adesso prendo due domande dai partecipanti a questo incontro. Emma Marcegaglia.
Emma Marcegaglia: grazie Presidente. Volevo dire che, come sapremo, in questi giorni abbiamo molto discorso di scenari globali e quello che abbiamo davanti è un po' un scenario di luci e di ombre, da una parte gli Stati Uniti che sembrava fossero in recessione, e che invece dovrebbe essere in un soft landing, la Cina che ha una sorta di crescita inceppata, l'Europa che vivacchia con un +0,8% con un problema molto serio della Germania, come sappiamo, che ha crescita zero, abbiamo visto l'ultimo dato di produzione industriale, -5% di crescita. L'Italia, come lei diceva, fino ad oggi è andata meglio, è chiaro che oggi risente questo andamento, risente soprattutto della Germania e quindi per alcuni settori, in particolare auto, acciaio, macchinari, è in rallentamento.
Tre cose volevo dire, in particolare faccio la domanda su una, io penso che ci siano tre priorità fondamentali per i prossimi mesi, il primo, lei l'hai già detto, è quello di una revisione seria e pragmatica a livello europeo del Green Deal, ne abbiamo parlato molte volte, noi siamo per la decarbonizzazione ma non come è stata portata avanti adesso, e in più un'integrazione del futuro europeo sulla base di quanto dice Enrico Letta… [in parte inaudibile].
Il secondo tema è un tema che riguarda il costo dell’energia, questo è un tema che conosce molto bene, c'è un tema di costo di energia maggiore in Europa rispetto agli Stati Uniti, ma c'è un costo di energia italiano, molto maggiore della Francia e della Spagna e il terzo, vengo alla domanda, c'è un tema che riguarda gli investimenti. Gli investimenti sono deboli, c'è un gap di crescita che è dovuto probabilmente anche a un livello di innovazione, di digitalizzazione più basso e quindi io sono molto convinta che Industria 5.0 è una buona legge, così come come è stato Industria 4.0 che ha portato il sistema industriale italiano ad essere più automatizzato, più forte. Ci sono 6 miliardi di euro da spendere, è interessante, sul digitale, sulla transizione energetica, sul risparmio energetico. Chiedo due cose su questo. Il primo è che dal nostro punto di vista è interessante la legge (Industria 5.0), ma l'accesso è un po' burocratico, un po' macchinoso, ci sono varie richieste da fare quindi questo potrebbe un po' penalizzare soprattutto le piccole imprese. Secondo, visto che è partito con un po’ di mesi di ritardo, è partito ad agosto invece che a gennaio, la data di fine lavoro del 2025 rischia di essere penalizzante: oggi se tu ordini un impianto probabilmente ti arriva già oltre la  fine del 2015. Quindi se è possibile avere una proroga su questo tema.
Però Industria 5.0 secondo me può essere un tema che in questo momento di debolezza può aiutare a sostenere gli investimenti delle imprese italiane.
Presidente Meloni: Dunque grazie. Intanto come lei sa sono diciamo d'accordo sulle priorità, sia sul tema del Green Deal, sia sul tema della difficoltà del costo energetico per l'Europa, per l'Italia, penso che anche da questo punto di vista la strategia che stiamo cercando di mettere in campo, di fare dell'Italia una sorta di hub di approvvigionamento energetico d'Europa, lavorando anche nel legame con l'Africa, cercando di lavorare di più sulle infrastrutture di connessione, serva anche a dare questo genere di risposte.
Industria 5.0, grazie per averlo ricordato, forse è una delle cose fatte da questo Governo alle quali non sono riuscito a dare l'adeguata visibilità, però come lei ricordava correttamente parliamo di 6,3 miliardi di euro che sono a disposizione delle imprese, particolarmente proprio per efficientare sul piano energetico e digitale il loro lavoro, si aggiunge a Industria 4.0 sul quale il Governo con la Legge bilancio del 2024 aveva investito ulteriori 6,4 miliardi di euro.
Quindi parliamo di 12 miliardi che sono stati destinati all'innovazione delle nostre imprese, non sarebbe stato possibile se non avessimo fatto la famosa revisione del PNRR di cui parlavo prima. Come voi sapete, Industria 5.0 riconosce un credito d'imposta a questi progetti di innovazione, il valore del credito d'imposta sale quanto più si ottiene con quegli investimenti sul piano della riduzione energetica. Per fare alcuni esempi, un investimento da 2,5 milioni di euro che portasse a una diminuzione dei costi energetici del 10% avrebbe un credito d'imposta anche riconosciuto anche del 45%, quindi insomma io credo che possa essere uno strumento molto utile e, oltre agli investimenti, rientrano nelle spese che sono agevolabili anche i costi per la formazione personale. E questo aiuta la grande industria, ma aiuta soprattutto la piccola e media impresa, le micro imprese, anche a stare al passo con i tempi nella transizione energetica.
È una misura automatica, quindi non è soggetta ai tempi di istruttoria del valutatore e io ritenevo che questo potesse essere già un segnale importante dal punto di vista burocratico, ma se ci sono delle cose che si possono migliorare sono assolutamente e totalmente a disposizione, così come per valutare i termini di eventuali proroghe, perché secondo me le misure si mettono in campo, si valuta come funzionano, e poi si decide come muovere. Penso che bisogna anche avere il coraggio delle volte di dire ho immaginato questa misura non ha funzionato.
Quando io ho voluto dimezzare la tassazione sui prodotti per la prima infanzia e dopo un anno mi sono accorta che il costo al consumatore del prodotto per la prima infanzia non era diminuito, ho ritirato la misura. Perché i soldi non si buttano e non si regalano, come dicevano prima. Quindi più la misura funzionerà bene, più chiaramente noi avremo interesse a mandarla avanti.
Grazie per questo bel confronto, grazie per quello che fate, grazie per il vostro lavoro. Saluto i tanti amici che vedo in sala, saluto ancora una volta Valerio De Molli, che mi ha già invitato per il prossimo anno, qui ormai ci si prenota un anno prima. Grazie a lei Direttore per il suo lavoro e buona giornata a tutti.
",2024-09-07,https://www.governo.it/it/articolo/il-presidente-meloni-interviene-al-forum-di-cernobbio/26519
Intervento del Presidente Meloni alla XXII Conferenza dei Presidenti delle Camere basse dei Paesi membri del G7,"Buongiorno a tutti,
Benvenuti in Italia. Benvenuti segnatamente nella splendida Verona. Voglio ringraziare il Presidente della Camera dei deputati Lorenzo Fontana al quale faccio i miei complimenti sinceri per questo evento, saluto tutti i Presidenti delle Camere basse delle Nazioni del G7, saluto la Presidente del Parlamento europeo, la mia amica e amica dell’Italia Roberta Metsola, saluto il Presidente della Verkhovna Rada ucraina Stefanchuk e la Presidente dell’Assemblea nazionale della Tanzania e dell’Unione interparlamentare Ackson. 
È per me un grande onore partecipare a questa iniziativa seppure da remoto, e voglio scusarmi con tutti per non essere riuscita a fare di più, raggiungendovi fisicamente, ma in ogni caso non potevo e non volevo far mancare il mio contributo in questa giornata. 
Il Gruppo dei Sette, come voi sapete molto bene, un gruppo unito da valori e principi comuni, che ricopre un ruolo insostituibile nella difesa della libertà e della democrazia. È un ruolo che i Governi del G7 esercitano, ma che esercitano seguendo le indicazioni dei rispettivi Parlamenti nazionali, dove cioè la sovranità popolare trova la sua massima espressione. Per questo, e lo dico da parlamentare ancor prima che da capo di Governo, io penso che lo sviluppo e il rafforzamento della dimensione parlamentare del G7 rappresenti assolutamente un valore aggiunto. È un percorso che l’Italia è orgogliosa di aver contribuito ad avviare, e che oggi assume un’importanza ancora maggiore, se guardiamo alla complessità delle sfide che siamo chiamati ad affrontare in questa difficile epoca. Sfide nelle quali è fondamentale che la politica, e dunque prima di tutto proprio i Parlamenti, rivendichino la propria centralità.
Una di queste sfide è senza dubbio l’intelligenza artificiale generativa – Il Presidente Fontana ne parlava prima di me – ed è tra i temi, non a caso, che la Presidenza italiana del G7 ha voluto prioritari in quest’anno di presidenza. Al Vertice di Borgo Egnazia noi abbiamo ascoltato il punto di vista, su questa materia, di Sua santità Papa Francesco e vorrei riflettere con voi su uno dei messaggi che il Pontefice ha portato con il suo intervento, che io ritengo essere di estrema importanza. Il Santo Padre ci ha ricordato che la “politica serve” e che la sua grandezza si mostra quando opera sulla base di “grandi principi e pensando al bene comune e a lungo termine”. Ci ha poi ricordato, il Pontefice, che ogni strumento tecnologico creato dell’uomo, intelligenza artificiale generativa inclusa, deve avere una “ispirazione etica”, che sia cioé ordinata “al bene di ogni essere umano”. È una riflessione che condivido appieno. Perché? Se ci pensate, l’intelligenza artificiale altro non è che un grande moltiplicatore. E se è così, la domanda che noi dobbiamo porci come politici è: che cosa vogliamo moltiplicare con l’intelligenza artificiale? Voglio dire, se questo moltiplicatore venisse usato per trovare una cura finalmente a malattie che oggi sono incurabili, avrebbe allora la possibilità di concorrere in modo estremamente significativo al bene comune. Ma se quel moltiplicatore venisse invece utilizzato per aumentare le diseguaglianze e divaricare gli equilibri globali, allora gli scenari che ne deriverebbero sarebbero potenzialmente catastrofici. A chi spetta rispondere a questa domanda? 
Spetta alla politica, segnatamente spetta alla “sana politica”, e se la politica delegasse questa risposta agli algoritmi o alle macchine, semplicemente la politica avrebbe abdicato al suo ruolo, con conseguenze che oggi sono inimmaginabili. 
La riflessione del Santo Padre non a caso era rivolta a noi. E noi dobbiamo saper cogliere la potenza della sua esortazione. E per noi intendo chi ha responsabilità di governo, certo, ma intendo soprattutto i Parlamenti, che sono il cuore delle nostre democrazie perché sono i luoghi nei quali tutti i cittadini sono rappresentati e le diverse visioni del mondo si confrontano, trovano una sintesi e si tramutano in risposte per quei cittadini.
Cosa saremo capaci di fare, ad esempio, per garantire che l’intelligenza artificiale sia controllata dall’uomo, incentrata sull’uomo e al servizio dell’uomo? Dalla risposta a questa domanda sapremo se la politica ha assunto il suo ruolo o ha abdicato a quel ruolo. 
E io sono contenta di poter dire che la politica non sta abdicando, come dimostrano proprio gli esiti del summit dei leader del g7, con gli impegni assunti nelle dichiarazioni finali, e con un lavoro che stanno facendo anche le varie ministeriali, che consentono significativi passi avanti. 
Penso, ad esempio, alla decisione di creare un marchio che consenta alle imprese e alle organizzazioni che adottano il codice di condotta previsto dall’Hiroshima Artificial Intelligence Process di essere riconoscibili dai cittadini e dai consumatori. Ma penso anche al Piano d’azione sull’uso dell’IA nel mondo del lavoro, consapevoli come siamo del fatto che questa rivoluzione avrà conseguenze su tutti i settori e sulla vita di milioni di lavoratori. Piano che sarà adottato, tra pochi giorni durante la riunione dei Ministri del Lavoro, e rappresenterà, dal mio punto di vista, un riferimento di grande rilievo su questa materia. 
Ma, a mio avviso, la politica non può non sentire sulle proprie spalle un altro peso, che è quello di valutare l’impatto sugli equilibri globali che possono avere le nuove forme di potere che stanno emergendo, come il potere computazionale, cioè il potere di calcolo associato ad algoritmi sempre più sofisticati e potenti, e il fatto che la competizione geopolitica  lambisce oggi nuovi domini, domini non abitati dall’uomo ma da algoritmi, macchine e tecnologia. Spetta alla politica – ancora una volta ai Governi, ma anche e soprattutto ai Parlamenti - assumersi questa responsabilità, una responsabilità sempre più decisiva in un quadro globale già particolarmente complesso, che è attraversato da una crescente instabilità e da conflitti che hanno ricadute a 360 gradi.
Penso naturalmente alla guerra in Ucraina e all’impegno, ribadito anche in ambito G7 con forza e con nuove risposte a sostegno della Nazione aggredita di difendere quel sistema internazionale basato sulle regole e sulla forza del diritto su cui si fonda la convivenza tra le Nazioni e che garantisce tutti. È un impegno che non solo i governi ma anche i Parlamenti qui rappresentati hanno ribadito in più occasioni, e che proseguirà finché non raggiungeremo due obiettivi fondamentali: la fine della guerra e la costruzione di una pace giusta e duratura.
Ma mi riferisco, ovviamente, anche al conflitto in Medio Oriente, dove non è più rimandabile un accordo complessivo, basato sulla mediazione alla quale hanno lavorato Stati Uniti, Egitto e Qatar e che preveda un cessate il fuoco a Gaza e il rilascio di tutti gli ostaggi israeliani catturati da Hamas il 7 ottobre. Come non è più rimandabile un deciso cambio di passo nell’assistenza umanitaria alla popolazione civile.
Il G7, Italia in testa, è da sempre in prima linea per scongiurare un’ulteriore escalation nella regione, a partire dalla situazione del Libano che ci preoccupa molto. Oggi più che mai necessaria una soluzione politica duratura della crisi, che dia nuovo slancio alla prospettiva della soluzione dei due Stati.
Ci muoviamo in uno scenario di crisi che si moltiplicano, certo, ma dobbiamo ricordare che ogni crisi nasconde sempre anche un’opportunità. Spetta alla saggezza della politica saper cogliere quelle opportunità, e io penso che una delle opportunità che abbiamo davanti sia quella di approfittare di questa stagione per sapere costruire un nuovo modello di approccio alle relazioni internazionali e dimostrare che l’Occidente non è una fortezza che vuole o deve difendersi da qualcosa o qualcuno, ma è piuttosto un’offerta di valori aperta all’esterno, che vuole costruire con i partner globali le condizioni di uno sviluppo condiviso. 
Noi abbiamo un’opportunità storica, e io sono particolarmente soddisfatta che il G7 sotto Presidenza italiana abbia segnato un cambio di passo e di prospettiva in questo senso. Penso, ad esempio, alle sinergie strategiche che abbiamo instaurato tra il Piano Mattei per l’Africa dell’Italia, il Global Gateway dell’Unione europea e la Partnership for Global Infrastructure and Investment del G7, e ai nuovi strumenti finanziari che abbiamo creato con la Banca Africana di Sviluppo per sostenere lo sviluppo del Continente africano.
E’ esattamente questo l’approccio che abbiamo voluto imprimere ed è questo l’approccio con il quale l’Italia parteciperà anche al Vertice dei Leader del G20 di novembre a Rio de Janeiro. L’Italia, insieme alle altre Nazioni del G7, assicurerà la massima collaborazione possibile alla Presidenza brasiliana per fare passi avanti condivisi su molti fronti. Penso a un’azione più incisiva contro la povertà e la fame, agli sforzi per affrontare il nesso clima-energia in modo più pragmatico, meno ideologico e socialmente più giusto, e alle azioni necessarie per rendere più efficaci le istituzioni finanziarie internazionali e le Nazioni Unite.
Temi di grande respiro sui quali, sono convinta, il ruolo dei Parlamenti può e deve essere decisivo. Sarò felice di ricevere la Dichiarazione finale che adotterete al termine dei vostri lavori, e sono certa che ne trarrò spunti e suggerimenti estremamente utili per l’azione della Presidenza italiana. 
Grazie a tutti, buon lavoro e buona permanenza in Italia.  
 
",2024-09-06,https://www.governo.it/it/articolo/intervento-del-presidente-meloni-alla-xxii-conferenza-dei-presidenti-delle-camere-basse-dei
Intervento del Presidente Meloni al World Art Museum di Pechino,"Buon pomeriggio a tutti, grazie di essere qui. Sono molto contenta di avere l’occasione di inaugurare insieme al Ministro Sun Yeli - che ringrazio - questa bellissima mostra dedicata a Marco Polo nel 700esimo anniversario della sua scomparsa.
Ringrazio anche gli splendidi artisti che ci hanno accompagnato, regalandoci un altro pezzo importante della nostra straordinaria cultura. Marco Polo è stato uno degli italiani più grandi di tutti i tempi. È stato un uomo che nella sua esistenza epica ha costruito ponti tra Occidente e Oriente, ha influenzato per secoli la visione che noi europei e occidentali abbiamo avuto dell'Asia, particolarmente della Cina. 
Perché quello di Marco Polo, come recita il titolo di questa mostra, non è stato solamente un viaggio fisico attraverso l'antica Via della Seta, ma è stato soprattutto un viaggio culturale, un viaggio di idee, un viaggio di scoperte, un viaggio appunto di conoscenze. 
Marco Polo ha portato con sé quel bagaglio di conoscenze, contribuendo a modificare la percezione che in Italia e in Europa si aveva dell’Impero Cinese, in un tempo nel quale le distanze erano talmente grandi da poter sembrare incolmabili.
Le pagine de Il Milione nelle quali Marco Polo racconta la Cina, si sono trasformate in qualcosa di ben più grande di un semplice diario di viaggio. Sono diventate una finestra, un portale verso una cultura che allora in pochi in Europa potevano immaginare. Marco Polo ha tracciato una strada che dall'Italia conduce alla Cina e dalla sua epoca alla nostra. 
A volte il tragitto è parso più agevole, altre volte è sembrato più in salita, però fin da allora quella strada è rimasta sempre percorribile. E io penso che stia a noi oggi creare insieme le condizioni per mantenerla tale, che possano continuare a transitare su quel cammino e su quella strada le relazioni economiche, scientifiche e culturali che sono alla base della cooperazione tra le nostre due Nazioni. Due civiltà millenarie, consapevoli di una doppia missione. Da una parte, di saper custodire ciò che di straordinario i nostri padri ci hanno consegnato in eredità, e dall’altra saper accompagnare quell’eredità e quel patrimonio nel presente e nel futuro, rendendoli così anche premessa e spunto per raggiungere nuovi traguardi. 
Difendere ciò che siamo è lo strumento più efficace che abbiamo anche per comprendere l'altro. E comprendere l'altro è essenziale per poter meglio affrontare le grandi sfide globali di quest'epoca complessa. La profondità dei nostri rapporti si rispecchia, come diceva il Ministro, nel bassorilievo che abbiamo alle nostre spalle, che è dedicato alla millenaria storia cinese, chiaramente a grandissime linee, perché è una storia molto più lunga e complessa di quello che si può racchiudere in una stanza, però in quel bassorilievo e in quella storia, come ricordava il Ministro, sono raffigurati solamente due stranieri. 
Ed entrambi quegli stranieri sono due italiani. Uno è Marco Polo, l'altro è Matteo Ricci. 
Se Marco Polo ha fatto conoscere la Cina agli occidentali, Matteo Ricci ha aiutato il popolo cinese ad aprire il proprio orizzonte, a capire l'Europa e l'Occidente.
Però tanto basta a comprendere quanto sia profondo il valore delle relazioni tra l'Italia e la Cina. Allora io non posso che ringraziare tutte le istituzioni italiane e cinesi che hanno contribuito alla realizzazione di questa mostra, il Ministero degli Esteri, l'Ambasciata Italiana, l'Istituto di Cultura, la Treccani, la Municipalità di Pechino, il World Art Museum, ma anche i tanti musei che hanno messo a disposizione le loro collezioni e tutti ovviamente coloro, qui ce ne sono molti, che hanno voluto sostenere questo progetto. 
Come sapete, questa non è l'unica iniziativa avviata dall'Italia per celebrare la grandezza di Marco Polo. Il Ministero della Cultura ha istituito un Comitato nazionale per le celebrazioni che si occupa delle diverse attività, sia in patria che all'estero, a partire dal prossimo arrivo a novembre allo Shanghai Museum della grande mostra che è ora in corso a Palazzo Ducale di Venezia, che ripercorre lo straordinario viaggio descritto da Il Milione. 
Io ho spiegato già le ragioni storiche per le quali noi celebriamo Marco Polo a sette secoli di distanza dalla sua morte, però io penso che in fondo noi ricordiamo quest'uomo anche per l'insegnamento di vita che ci ha lasciato. Perché se Marco Polo non avesse osato, tanto da intraprendere un viaggio che fino ad allora era ritenuto inimmaginabile, impossibile, fuori portata, se non avesse sfidato l'ignoto, la storia sarebbe probabilmente andata diversamente. 
Allora noi ricordiamo Marco Polo soprattutto per ricordare a noi stessi, che la storia in fondo siamo noi. Soprattutto quando non abbiamo paura di osare, soprattutto quando inseguiamo le nostre convinzioni, soprattutto quando non ci lasciamo condizionare dai limiti nei quali gli altri credono. Vale per tutti e vale per sempre. 
Partendo da questo, io penso che la memoria senza azione non abbia in fondo un gran valore. Se è vero che dal coraggio e dalla capacità di osare è nato anche il legame secolare che unisce le nostre due Nazioni, allora penso anche che il modo migliore è di celebrare quella storia, quella vicenda, questa ricorrenza a sette secoli di distanza sia rendendo quel legame - che è prima di tutto un legame culturale, che si fonda sul rispetto - più solido ed è ciò che siamo qui per fare con la nostra visita. 
Quindi grazie davvero a tutti, grazie a tutte le autorità che hanno lavorato a questa iniziativa, grazie al Ministro e grazie al Governo per l'accoglienza di questi giorni. 
Buon lavoro.
 
",2024-07-29,https://www.governo.it/it/articolo/intervento-del-presidente-meloni-al-world-art-museum-di-pechino/26323
Intervento del Presidente Meloni al Business Forum Italia - Cina,"Grazie mille, buongiorno a tutti. Voglio prima di tutto ringraziare il Primo Ministro Li Qiang per l’ospitalità e per le sue parole molto significative. Celebriamo oggi la settima edizione del Business Forum Italia - Cina. Sono molto contenta di vedere riuniti qui così tanti rappresentanti di autorevoli realtà, tanto italiane quanto cinesi.
La partecipazione, l'ampia partecipazione, testimonia chiaramente l'interesse che tutti abbiamo a rafforzare il partenariato tra Italia e Cina. Per riuscirci, dobbiamo essere capaci di ragionare sui punti di forza e sui punti di debolezza, su quello che ha funzionato bene e su quello che ha funzionato meno bene, e credo che questo sia il luogo dove farlo, che questa sia una grande occasione per farlo, con l'obiettivo comune di rendere le nostre relazioni commerciali sempre più eque, e sempre più vantaggiose per tutti.
Porsi questo obiettivo, dal mio punto di vista, è anche il modo più concreto per celebrare le due importanti ricorrenze che cadono proprio quest’anno: i venti anni del nostro partenariato strategico globale e i settecento anni dalla scomparsa di Marco Polo, a cui dobbiamo sostanzialmente le fondamenta più profonde nei legami tra i nostri due popoli.
Gli antichi rapporti tra Italia e Cina sono caratterizzati da una cooperazione economica e commerciale molto significativa, una dimensione strategica che dobbiamo continuare a coltivare anche e soprattutto di fronte alla complessa situazione internazionale nella quale ci troviamo. Penso chiaramente all'aggressione russa e ai danni dell'Ucraina, penso alla crisi in Medio Oriente, penso alle tensioni nel Mar Rosso, all'instabilità crescente in Africa.
Sono tutte crisi che, rimettendo in discussione l'ordine internazionale basato sulle regole, si ripercuotono inevitabilmente anche sulla sicurezza e sull'integrazione economica globale. E queste crisi, insieme allo shock della pandemia, ci hanno posto di fronte anche agli effetti collaterali della globalizzazione, ai rischi legati al fatto di avere catene di approvvigionamento globali.
Perché se è vero che l'economia mondiale ha molto beneficiato dalla liberalizzazione dei commerci, è anche vero che i dividendi di questo processo non si sono sempre distribuiti in maniera equilibrata, non si sono distribuiti in maniera equilibrata tra le Nazioni e non si sono distribuiti in maniera equilibrata tra i diversi fattori di produzione all'interno di ciascuna Nazione.
È una realtà con la quale noi siamo chiamati a fare i conti, perché tutto questo pone un rischio oggettivo in termini di sicurezza economica. All'aumento delle tensioni geopolitiche si somma chiaramente una tendenza alla frammentazione geo-economica e su tutto questo scenario già complesso, impatta l'emersione di tecnologie che sono dirompenti. La citava il Primo Ministro, il tema, ad esempio, dell'intelligenza artificiale generativa - è stato oggetto di una parte del nostro proficuo confronto - che è inevitabilmente destinata a incidere profondamente sui nostri tessuti sociali e sui nostri tessuti economici, a cambiare integralmente interi segmenti produttivi.
So che anche in Cina è in corso un vivace dibattito su quelle che sono state definite “nuove forze produttive”, alludendo, immagino, proprio all'impatto dell'intelligenza artificiale sulla produttività e, aggiungo io, anche sulla creazione e sulla distruzione potenziale di posti di lavoro. Ognuno di noi sviluppa chiaramente il proprio approccio, ma io credo che al di là delle diverse sensibilità sia fondamentale sviluppare un ragionamento comune, proprio alla luce delle ricadute che l'intelligenza artificiale avrà sul mercato del lavoro, anche per quelle professioni che hanno una specializzazione più elevata.
Sarebbe per noi un errore ignorare i crescenti rischi di polarizzazione, di ulteriore verticalizzazione della ricchezza, per non dire di quelli associati alla perdita di controllo umano sulle decisioni che prenderanno le macchine che intanto vengono impiegate nei più svariati settori, inclusi quelli medici, quelli della sicurezza, addirittura quelli del campo militare. Affrontare queste sfide chiaramente richiede una collaborazione costruttiva e molto trasparente.
Sono questi elementi, assieme al rispetto dei principi di reciprocità e di parità di condizione, che costituiscono da sempre la chiave di volta nelle relazioni tra le Nazioni. Oggi, più che mai, se noi non vogliamo rischiare che siano irrimediabilmente compromesse pace e stabilità, abbiamo bisogno, anche nei rapporti economici e commerciali, di una strategia che sia sempre più condivisa, che sia basata su decisioni che non ci danneggino l'un l'altro e che seguano alcuni principi di base, tra questi sicuramente promuovere la capacità di competere rendendo le nostre economie e le catene di produzione e di approvvigionamento più resilienti agli shock, più diversificate, in grado di generare innovazioni tecnologiche senza che si perda capacità manifatturiera.
Liberare il potenziale del settore privato, agevolandone una crescita sana al riparo dai sostegni a volte distorsivi della concorrenza e, ancora, tenere presente l'esigenza della proporzionalità per fare sì che gli strumenti di difesa economica siano commisurati al reale livello di rischio e non producano una compressione involontaria della libertà economica e commerciale, anche internazionale, principio che è tratto distintivo di una democrazia come l'Italia e di una società aperta come la nostra.
La nostra Nazione chiaramente resta desiderosa di cooperare, è ovviamente fondamentale per noi che i nostri partner si dimostrino genuinamente cooperativi, che giochino secondo le regole, per assicurare che tutte le aziende possano operare sui mercati internazionali in condizioni di parità, perché se vogliamo un mercato libero quel mercato deve essere inevitabilmente anche equo.
Questo approccio ci offre anche l'opportunità storica di costruire un nuovo modello di cooperazione con gli attori del Sud globale, a cominciare dall'Africa, che è un interlocutore per noi fondamentale, - siamo una Nazione mediterranea, - ci offre l'occasione anche di dimostrare che si può collaborare in modo leale, trasparente e reciprocamente vantaggioso, perché questa è l'unica vera cooperazione di lungo periodo, e le relazioni tra Italia e Cina sono state qui generalmente ispirate a questi principi, sono relazioni che nonostante gli shock degli ultimi anni si sono dimostrate solide e resistenti.
L'interscambio è cresciuto, si è assestato nel 2023 a circa 67 miliardi di euro con un ampio potenziale credo ancora inespresso, ne abbiamo parlato. Non possiamo nascondere il problema del forte squilibrio con un importante deficit per l'Italia, è una questione di grande rilevanza che vogliamo affrontare insieme e portare verso un progressivo bilanciamento.
Su questo il Governo italiano è ovviamente pronto a lavorare insieme alle autorità cinesi, insieme al settore privato. Sono convinta che il dialogo su questo tema, cioè sul miglioramento delle
condizioni di accesso al mercato cinese e sulla tutela della proprietà intellettuale, possa produrre effetti ben più benefici di quelli che noi possiamo oggi immaginare.
Per questo sono contenta di vedere qui oggi tanti protagonisti del Made in Italy, che è qualità, creatività, tradizione, identità, che è un potentissimo diffusore di cultura, di conoscenze, di tradizione e di innovazione, sapientemente miscelate e capace di attraversare epoche e confini. Promuovere, valorizzare e salvaguardare queste eccellenze sui mercati esteri è una priorità assoluta del Governo italiano, perché - come ricordavo al Primo Ministro - l'Italia non può competere sulla quantità del prodotto, né intende farlo.
Però sappiamo anche che non molti riescono a competere con noi sulla qualità del prodotto e dunque inevitabilmente, l'eccellenza rimane il nostro primo obiettivo e rimane la nostra principale strategia. Alle nostre culture e storie millenarie si unisce una straordinaria spinta anche verso le nuove tecnologie e lo dimostra il fatto che i protagonisti del nostro interscambio sono settori ad alto valore aggiunto.
Penso alla farmaceutica, penso alla meccanica, alla biomedicina, che da soli fanno il 40% delle esportazioni italiane verso la Cina. Rafforzare la cooperazione economica significa anche promuovere buoni investimenti diretti, in entrata e in uscita, reciprocamente vantaggiosi, trasparenti e sostenibili, che garantiscano ricadute positive in termini di posti di lavoro, di qualità e sviluppo dei luoghi che li ricevono. Attrarre investimenti esteri ci consente di alimentare la crescita economica della nostra Nazione e la sua crescita occupazionale.
È importante che siano investimenti buoni, e cioè sono quegli investimenti da cui possiamo trarre beneficio in termini di incremento della produttività e del valore aggiunto, che consentono di aggiornare le competenze manageriali e tecnologiche indispensabili per fronteggiare la concorrenza, che contribuiscono al generale rafforzamento della presenza oltre confine delle nostre aziende, favorendo forme virtuose di partenariato con società straniere, a fronte chiaramente di piani di sviluppo industriali trasparenti e verificabili.
Quando parliamo dell'Italia e del suo potenziale manifatturiero, noi parliamo di uno straordinario tessuto imprenditoriale e di filiera sul territorio. Parliamo di oltre 3.000 piccole e medie imprese innovative e di eccellenza. In molti settori, basti pensare al settore automobilistico, noi siamo tra le poche Nazioni che sono in grado di offrire una capacità di filiera, dal design alla componentistica, passando per la manifattura. È importante che anche il mondo imprenditoriale cinese sia cosciente dei vantaggi comparativi, delle regole del mercato italiano, di quanto sia oggi dinamico e aperto ai buoni investimenti e anche sotto questo profilo c'è un importante lavoro che ci piacerebbe fare insieme, che stiamo cercando di fare insieme, finalizzato al riequilibrio degli investimenti.
L'impresa italiana in Cina, come sapete, continua a fare la sua parte, non mi dilungo su esempi specifici, ma metto in rilievo un semplice dato. Gli investimenti cinesi in Italia sono oggi circa un terzo di quelli italiani in Cina, è un divario che ci piacerebbe colmare nel modo giusto e colmarlo rappresenta dal mio punto di vista un'ottima occasione per noi.
L'Italia chiaramente rimane disponibile ad ascoltare chi vuole produrre, investire, condividere nuovi spazi industriali, creare occupazione e ricchezza, proprio come finora hanno sempre fatto i nostri imprenditori all'estero. Il legame tra imprese, risorse umane e territori, è da sempre la chiave del nostro successo. Oggi stiamo lavorando per garantire che l'Italia sia sempre più una destinazione competitiva, equa, attraente per le imprese globali e il Memorandum di collaborazione industriale che abbiamo sottoscritto è un passo assolutamente significativo in questa direzione.
Comprende ora settori industriali strategici come la mobilità elettrica, le rinnovabili, settori dove peraltro la Cina già da tempo opera sulla frontiera tecnologica, il che inevitabilmente richiede di agire come una economia pienamente sviluppata, qual è, condividendo anche con i partner le nuove frontiere della conoscenza. Noi rimaniamo un'economia solida, strategicamente posizionata in Europa e nel Mediterraneo. Il livello della ricerca dell'innovazione e la forza del nostro sistema manifatturiero sono da sempre i nostri punti d'eccellenza.
Oggi possiamo vantare anche un'importante stabilità politica che dalle nostre parti è un fatto a volte raro e anche questo è molto importante, perché avere stabilità politica consente di mantenere intatta la strategia, ed è un valore aggiunto per chi riceve gli investimenti e per chi investe in una Nazione.
Non voglio dimenticare la valenza economica di un settore strategico come il turismo, che il mio Governo continuerà a sostenere con grande determinazione, e vale la pena ricordare che Italia e Cina, entrambe eredi di un patrimonio culturale straordinario, rivaleggiano in un avvincente testa a testa nella graduatoria del maggior numero di siti che sono patrimonio dell'UNESCO. E quindi, in conclusione e ringraziando ancora tutti, credo che Italia e Cina abbiano ancora molta strada da fare insieme e penso che tocca a noi lastricarne il percorso, con determinazione, con concretezza, e con rispetto reciproco. Grazie a tutti e buon lavoro per quello che produrrete in questo Business Forum.
",2024-07-28,https://www.governo.it/it/articolo/intervento-del-presidente-meloni-al-business-forum-italia-cina/26315
Intervento del Presidente Meloni al Trans-Mediterranean Migration Forum,"A seguire, la traduzione di cortesia in italiano.
***
There are at least two reasons why I accepted this invitation. The first one is that, as I think everybody sees at the time, for this Italian Government the Mediterranean is a priority, and there cannot be a Mediterranean without Italy and Libya together. That’s also the reason why, in these two years, we’ve been improving a lot our cooperation on many sides - I will come back on that to answer your question. 
And the second one is that there are challenges in this time that we cannot face alone. Migration is one of those challenges, for what the Prime Minister was saying, and I want also to greet my good friends, I saw many good friends here – the Prime Minister of Malta, the Prime Minister of Tunisia, Commissioner Schinas – all people that try to work together in these times on the topic of migration. And, to face seriously this topic, I think we need a 360-degree approach. Italy has been working a lot on that, moreover on the multilateral level, and this approach has mainly three or four lines.
The first one is the fight against human trafficking, for what the United Nations tells us is that human trafficking is nowadays one of the most powerful criminal traffic in the world. There are people making lots of money using the desperation of fragile persons, and we cannot allow it, for these organisations are becoming very powerful but they don’t care about those human rights and human beings. It’s something in Italy we see every day happening, in Malta too, and that’s why we want to fight against human traffickers. Also because illegal migration is an enemy of legal [migration].
Look what happened in Italy in the last years: we could not allow many people to enter legally for we had too many illegal migrants. We cannot allow that it is criminal organisations deciding who has the right or not to live in our countries.
And that is the second part of the work we have to do: the path for legal flows of migration. My Government has done a flat decree that lasted for three years widening the quotes and widening the quotes moreover for the countries, also for the countries that help us in fighting illegal migration.
But the most important point is that you cannot solve the problem of migration if you don’t go to the origin of the problem.
I mean, if you don’t pose yourself the problem that we have to respect moreover the right not to be forced to emigrate. And that means that we need, that the most important thing that we have to do is create a new cooperation, moreover between, I think, Europe and Africa. And I’ve been, you know, telling many times that, yes, we cooperate, we do many things together, what I don’t completely agree with sometimes is the approach that we’ve had.
I mean, I don’t think the charity approach is the right one, I mean ‘ok, I will try to save you somehow’.
The predatory approach is certainly the wrong one.
The right way to cooperate is a peer-to-peer cooperation, a strategic cooperation.
I mean bringing investments to solve problems of both.
I will make an example to make it easy: energy. We have got many crises, we are facing many crises, but every crisis hides also an opportunity. Now we have a problem in Europe about energy sources; Africa – North Africa but all Africa - is potentially a huge producer of energy, for itself mainly but also that it could export. Italy is interested for it is the ‘door’. So, concentrating our efforts on a strategy that ties our destiny for the future; it’s not something we’re doing for six months or three months, it’s something on which we want to grow together. So Italy decided to give, let’s say, the good example with its Mattei Plan for Africa. We’ve been choosing some topics – energy, infrastructure, agriculture, water, education, health – beginning with some nations and then widening the best practices, also involving the private sector – so, public and private resources. We put on it many, some billions of euro of our cooperation, and I think it has to be matched also with other initiatives, for example at the European level – the Global Gateway -, at the G7 level – the PGII – and we are trying to match them.
Obviously, Libya is one of our priorities. We’ve been working on energy together, we are working on infrastructures together, we are working on training together, we are working on many topics which are very, very strategic for both, also for, yes, we have a so ancient cooperation that also for example in training people in the labour market can make the difference between us, but we’ve been choosing with Prime Minister Dabaiba, and we keep on talking about that – there will be a business forum in the next months that puts together our best companies.
Question: Will you stay [here] until then?
President Meloni: I’ll stay until then, yes, I’m a Libyan citizen at the time, I’m becoming a citizen.
I’m coming back so we’ll make another initiative, but also on the migratory level it is very important. I consider this initiative, for example, we’ve been doing - and I will [close] – the Rome Process, putting together many countries of the wider Mediterranean. The next one will be in Tunisia, I’m happy that the Prime Minister of Tunisia is here, and initiatives like that help us, concentrating in a more concrete way to solve together this problem, while we work at the bilateral level to reinforce the cooperation which is necessary also to do the rest of the work.
***
Ci sono almeno due motivi per cui ho accettato questo invito. Il primo è che, come credo sia sotto gli occhi di tutti, per questo Governo italiano il Mediterraneo è una priorità, e non può esistere un Mediterraneo senza l'Italia e la Libia insieme. Questo è anche il motivo per cui, in questi due anni, abbiamo migliorato molto la nostra cooperazione su più fronti - tornerò su questo punto per rispondere alla sua domanda.
La seconda è che viviamo sfide che non possiamo affrontare da soli. La migrazione è una di queste, come ha detto il Primo Ministro, e voglio anche salutare i miei buoni amici, ho visto molti buoni amici qui - il Primo Ministro di Malta, il Primo Ministro della Tunisia, il Commissario Schinas - tutte persone che cercano di lavorare insieme in questi tempi sul tema della migrazione. E, per affrontare seriamente questo tema, io credo che sia necessario un approccio a 360 gradi. L'Italia ha lavorato molto su questo, soprattutto a livello multilaterale, e questo approccio ha principalmente tre o quattro linee.
La prima è la lotta alla tratta di esseri umani, perché quello che le Nazioni Unite ci dicono è che il traffico di esseri umani è oggi uno dei più potenti traffici criminali del mondo. Ci sono persone che fanno tantissimi soldi sfruttando la disperazione delle persone fragili, e non lo possiamo permettere, perché queste organizzazioni stanno diventando molto potenti, disinteressandosi dei diritti umani e delle persone coinvolte. È una cosa che in Italia vediamo accadere tutti i giorni, così come a Malta, ed è per questo che vogliamo combattere i trafficanti di esseri umani. Anche perché la migrazione illegale è nemica di quella legale.
Guardate cosa è successo in Italia negli ultimi anni: non potevamo permettere a molte persone di entrare legalmente perché avevamo troppi migranti clandestini. Non possiamo permettere che siano le organizzazioni criminali a decidere chi ha il diritto o meno di vivere nei nostri Paesi.
E questa è la seconda parte del lavoro che dobbiamo fare: il percorso dei flussi migratori legali. Il mio Governo ha varato un decreto che per tre anni amplia le quote, anche e soprattutto per i Paesi che ci supportano nella lotta alla migrazione illegale.
Ma il punto più importante è che non si può risolvere il problema della migrazione se non si agisce all’origine, cioè se non ci si pone il problema che dobbiamo rispettare soprattutto il diritto di non essere costretti a emigrare. E questo significa che la cosa più importante che dobbiamo fare è creare una nuova cooperazione, penso soprattutto tra l'Europa e l'Africa. E come ho detto molte volte, sì, collaboriamo, facciamo molte cose insieme, ma a volte non sono completamente d'accordo con l'approccio che abbiamo avuto.
Quello che intendo dire è che non credo che l'approccio caritatevole sia quello giusto, cioè “ok, cercherò di salvarti in qualche modo”.
L'approccio predatorio è certamente sbagliato.
Il modo giusto di cooperare è tra pari, una cooperazione strategica.
Voglio dire che si tratta di portare investimenti per risolvere i problemi di entrambi.
Farò un esempio per semplificare: l’energia. Stiamo affrontando molte crisi, ma ogni crisi nasconde anche un'opportunità. Ora abbiamo un problema di fonti energetiche in Europa; il Nord Africa, ma tutta l'Africa è potenzialmente un enorme produttore di energia, per se stessa principalmente, ma che potrebbe anche esportare. L'Italia è interessata perché è la 'porta'. Quindi, si tratta di concentrare i nostri sforzi su una strategia che lega i nostri destini per il futuro; non è una cosa che facciamo per sei mesi o per tre mesi, è qualcosa su cui vogliamo crescere insieme. Così l'Italia ha deciso di dare il buon esempio con il suo Piano Mattei per l'Africa. Abbiamo scelto alcuni temi - energia, infrastrutture, agricoltura, acqua, istruzione, salute - iniziando con alcune Nazioni e poi allargando le best practice, coinvolgendo anche il settore privato - quindi, risorse pubbliche e private. Abbiamo stanziato alcuni miliardi di euro della nostra cooperazione, e credo che vada abbinato anche ad altre iniziative, ad esempio a livello europeo con il Global Gateway, e a livello del G7 con il PGII, e stiamo cercando di farlo.
Ovviamente la Libia è una delle nostre priorità. Lavoriamo insieme sull’energia, sulle infrastrutture, sulla formazione, stiamo lavorando su molti temi che sono molto strategici per entrambi, anche perché, sì, abbiamo una cooperazione così storica che, ad esempio, anche la formazione delle persone nel mercato del lavoro può fare la differenza tra noi. Con il Primo Ministro Dabaiba continuiamo a parlare di questo - nei prossimi mesi si terrà un business forum che riunirà le nostre migliori aziende.
Domanda: rimarrà [in Libia] fino ad allora?
Presidente Meloni: Resterò fino ad allora, sì, sarò cittadina libica a quel tempo.
Tornerò qui e quindi faremo un'altra iniziativa. Anche a livello migratorio è molto importante. Penso ad esempio all’iniziativa che stiamo portando avanti – e chiudo – del Processo di Roma, mettendo insieme molti Paesi del Mediterraneo allargato. Il prossimo appuntamento sarà in Tunisia - sono felice che il Primo Ministro tunisino sia qui - e iniziative come queste ci aiutano, concentrandoci in modo più concreto per risolvere insieme il problema migratorio, mentre lavoriamo a livello bilaterale per rafforzare la cooperazione che è necessaria anche per fare il resto del lavoro.
[Traduzione di cortesia]
 
",2024-07-17,https://www.governo.it/it/articolo/intervento-del-presidente-meloni-al-trans-mediterranean-migration-forum/26247
"Bagnoli-Coroglio, l'intervento del Presidente Meloni alla firma del protocollo d'intesa","Buongiorno a tutti, 
grazie di essere qui, grazie soprattutto al Sindaco di Napoli Manfredi, grazie per la collaborazione, grazie per l'accoglienza, saluto tutte le autorità presenti, saluto il Presidente della Regione Vincenzo de Luca, saluto i Ministri, i Sindaci, l'Amministratore delegato di Invitalia Bernardo Mattarella, saluto il Prefetto di Bari, grazie a tutti i presenti.
Penso che il Sindaco abbia detto moltissimo di quello che siamo qui per fare oggi e penso che dalle sue parole si comprenda come stamattina accada comunque qualcosa di molto importante per Napoli, per la Campania, per il Sud nel suo complesso. 
Chiaramente voi conoscete tutti meglio di me la storia di questo territorio, di quello che è accaduto qui a Bagnoli dopo che il 20 ottobre del 1990 fu spenta l’area a caldo e poi nel 1993 fu definitivamente chiusa quella che per quasi un secolo era stata una delle aree industriali e uno dei centri siderurgici più grandi d'Europa, quella Ilva-Italsider di Bagnoli che aveva segnato la storia produttiva del Sud, la storia produttiva dell'Italia per grandezza, per importanza, per generazioni di lavoratori che in questo sito avevano trovato occupazione per il contributo alla crescita economica del Mezzogiorno che aveva garantito. 
Quando quella storia lunga, complessa, in certe fasi anche travagliata è finita, allora avrebbe dovuto aprirsi un'epoca nuova, quella del risanamento ambientale, della rigenerazione dell'area, quella che aveva come finalità restituire ai cittadini, ai napoletani e al Sud un'area che è estremamente vasta, con i suoi 250 ettari di territorio, i suoi 14 chilometri quadrati di area marina e le sue straordinarie potenzialità. 
Così come voi sapete meglio di me non è stato. Tutti i tentativi di riqualificazione che si sono susseguiti in oltre 30 anni non hanno ottenuto, per utilizzare un eufemismo, i risultati sperati. Ora io ho visto che qui fuori ci sono dei manifestanti, dagli slogan direi che sono centri sociali, ma se non lo fossero, se fossero per esempio dei comitati, vorrei dire a quei cittadini che parlano di passerelle che li capisco, perché qui molte promesse sono state fatte e poi sono anche state tradite, ma voglio anche dire a quei cittadini di darci la possibilità di dimostrare che le cose possono cambiare.
E noi siamo qui sostanzialmente per questo. Abbiamo assistito in passato al clamoroso fallimento di Bagnoli Futura che avrebbe dovuto portare avanti gli interventi di riqualificazione, ma invece ha lasciato il sito incontaminato per il 93% delle aree mantenendo sostanzialmente immutato il disastro ambientale della colmata a mare con una superficie di quasi 200 mila metri quadrati riempita di cemento, di scarti inquinanti dell'alto forno dell'ex Italsider. Bagnoli Futura è fallita dieci anni fa e da quel momento si è aperto il capitolo del commissariamento dell'area con la nomina nel 2015 del primo Commissario di Governo e con l'indicazione di Invitalia come soggetto attuatore del programma di risanamento. 
Che cosa che non ha funzionato? Non ha funzionato che in questi dieci anni è mancato un elemento non secondario per garantire che il commissariamento potesse dare risultati concreti e cioè le risorse.
E quello è il problema che oggi noi cerchiamo di contribuire a risolvere, problema al quale abbiamo lavorato fin dal nostro insediamento. Abbiamo, come ricordava il Sindaco, riattivato la Cabina di regia prevista dalla legge che ha istituito l'Area di crisi Bagnoli-Coroglio, è stato rimodulato il Programma di risanamento ambientale e di rigenerazione urbana, il cosiddetto PRARU, e soprattutto ci siamo occupati di individuare le risorse necessarie per fare in modo che gli impegni presi, a differenza di quanto accaduto per tanti anni, non rimanessero - diciamo così - scritti sulla sabbia. 
Vale la pena ricordare che su questo sito, a fronte dei circa 2 miliardi e 280 milioni di euro che sono necessari a coprire il costo degli interventi di riqualificazione e di risanamento, era stata messa a disposizione la cifra di 480 milioni, cioè meno di un settimo di quanto necessario. 
Allora, con il Decreto coesione, noi abbiamo scelto di stanziare quello che serve per coprire gli investimenti pubblici, ovvero 1 miliardo e 218 milioni a valere sulle risorse del Fondo di sviluppo e coesione 2021-2027, quindi fondi nazionali. Il Decreto coesione stanzia le risorse e prevede la sottoscrizione di un protocollo d'intesa che indica obiettivi concreti e che, come diceva il Sindaco, indica una precisa tabella di marcia.
E quindi oggi, di fatto, le Istituzioni, lo Stato sono a Bagnoli e decidono di mettere la faccia su un problema annoso, su una di quelle questioni che vanno avanti da così tanto tempo che i cittadini ad un certo punto si convincono che non ci sia niente che si possa fare per invertire quella tendenza. Però io penso che la vera politica debba sfidare sé stessa sugli obiettivi difficili, non su quelli facili, perché è l'unico modo per dimostrare che intanto i politici non sono tutti uguali, ma soprattutto è l'unico modo per riavvicinare i cittadini alle Istituzioni. Noi proviamo a farlo, come abbiamo fatto in altri luoghi, anche in questa Regione. Vedo il Commissario Ciciliano, penso a Caivano, dove pure si era detto che niente potesse cambiare, e invece qualcosa con determinazione, costanza, con serietà, con tanto lavoro può cambiare. E davvero è mio impegno personale, chiaramente con tutte le Autorità e le Istituzioni coinvolte, che possa accadere anche qui. 
Qui a Bagnoli le Istituzioni vogliono oggi assumere un impegno che è anche l'impegno a rispettare quello che si annuncia. Allora io voglio ringraziare il Ministro Fitto, il Sindaco di Napoli e Commissario di Governo Manfredi, voglio ringraziare tutte le Amministrazioni che hanno lavorato per questo obiettivo, che hanno lavorato per molti mesi, perché è stato un bel lavoro di squadra, che di fatto precostituisce le condizioni per affrontare finalmente l'opera di risanamento ambientale, l'opera di rigenerazione urbana più ambiziosa d'Europa.
Il protocollo di intesa che sottoscriviamo oggi prevede, come si diceva, l'accelerazione di tutti gli interventi previsti dal programma di risanamento, a partire dalla bonifica completa del suolo e dell'area marina e dalla ricostruzione e il potenziamento della rete e delle infrastrutture, ma prevede anche una serie di nuovi obiettivi: penso alla realizzazione dei due chilometri di waterfront, rendendo balneabile il tratto di costa; penso alla riqualificazione di Borgo Coroglio; penso ai 130 ettari di parco urbano con impianti sportivi e siti archeologici industriali; penso ai 13 chilometri di percorsi ciclabili; penso agli 8 gigawattora di energia solare prodotta, alla realizzazione di nuovi edifici, oltre ovviamente alla riqualificazione di quelli esistenti, per 1 milione e 600 mila metri cubi complessivi. 
Un complesso di interventi che dovranno essere realizzati entro il 2031 e che, secondo le stime, genererà un indotto occupazionale di oltre 10.000 unità tra lavoratori diretti e indiretti. 
Nelle prossime settimane, una volta terminate le operazioni di bonifica dalla contaminazione di amianto, saranno aperti i cantieri per la messa a terra dei primi interventi. 
E insomma, la sfida è trasformare un'area inquinata e abbandonata, che è stata appunto un simbolo di una incapacità delle istituzioni di riuscire davvero a essere concrete nelle risposte che davano, in un moderno polo turistico, balneare, commerciale, che sia all'altezza di quella straordinaria città che è Napoli, di quella straordinaria regione che è la Campania.
È un progetto strategico che siamo riusciti a immaginare, a costruire, e abbiamo collaborato a realizzare grazie alla riforma delle politiche di coesione che è stata portata aventi da questo Governo. È una riforma che è ispirata a una visione ben precisa, cioè utilizzare tutte le risorse che servono a combattere i divari tra i territori, concentrare quelle risorse su progetti strategici, su grandi investimenti, soprattutto per il Mezzogiorno d'Italia. Sono risorse estremamente preziose, ce lo dobbiamo dire, che però non sempre sono state spese o sono state utilizzate per interventi strategici. 
Completare il risanamento di Bagnoli è un investimento strategico, lo è per il Sud, lo è per la Campania, lo è per l'Italia. Io rivendico la scelta di questo Governo di aver voluto destinare a questo progetto 1 miliardo e 218 milioni di euro di risorse della coesione. 
Ma la riforma delle politiche di coesione - mi perdonerete se allargo leggermente l'orizzonte, perché tutto funziona se è inserito in una strategia -, da cui sono nati gli Accordi di coesione che finora abbiamo sottoscritto con 18 tra Regioni e Province autonome, non è l'unico tassello della strategia complessiva che cerchiamo di immaginare per il Mezzogiorno d'Italia. Penso che, ad esempio, sempre all'interno del Decreto coesione abbiamo istituito il Fondo perequativo infrastrutturale e abbiamo stabilito per legge l'obbligo di destinare il 40% delle risorse per infrastrutture al Sud.
È una risposta che io considero importante, perché noi per anni abbiamo distribuito la spesa per infrastrutture in base alla distribuzione della popolazione, però qualcosa non funziona se si continua a utilizzare solamente questo parametro, perché al Sud noi abbiamo un problema di spopolamento, e quello spopolamento è legato all'assenza di opportunità, e l'assenza di opportunità è legata all'assenza di infrastrutture. E quindi se non si inverte questa tendenza non si può neanche arrivare ad affrontare questa materia in maniera più strutturata e strutturale.
Sempre con il decreto coesione, voglio ricordare anche che ci siamo occupati di lavoro, destinando circa 2,8 miliardi di euro alle nuove assunzioni di donne, di giovani, di soggetti svantaggiati. Abbiamo detto alle imprese che assumono queste persone che, se lo fanno per due anni, non dovranno nulla allo Stato, a una condizione e cioè che quelle persone vengano assunte a tempo indeterminato. 
E sempre nell'ottica di sostenere l'occupazione arrivo con un'altra buona notizia che è la proroga di Decontribuzione Sud, acclamata trasversalmente da tutte le forze politiche.  È stata accordata dalla Commissione europea su richiesta del Governo italiano. È ovviamente una misura estremamente importante, che noi riteniamo molto utile e che lavoriamo per far diventare strutturale. Il Ministro Fitto è già al lavoro con la Commissione su questo obiettivo e sono molto fiduciosa che possa riuscire anche in questo. 
Nelle prossime settimane, una volta terminate le operazioni di bonifica dalla contaminazione di amianto, saranno aperti i cantieri per la messa a terra dei primi interventi. 
E insomma, la sfida è trasformare un'area inquinata e abbandonata, che è stata appunto un simbolo di una incapacità delle istituzioni di riuscire davvero a essere concrete nelle risposte che davano, in un moderno polo turistico, balneare, commerciale, che sia all'altezza di quella straordinaria città che è Napoli, di quella straordinaria regione che è la Campania.
È un progetto strategico che siamo riusciti a immaginare, a costruire, e abbiamo collaborato a realizzare grazie alla riforma delle politiche di coesione che è stata portata aventi da questo Governo. È una riforma che è ispirata a una visione ben precisa, cioè utilizzare tutte le risorse che servono a combattere i divari tra i territori, concentrare quelle risorse su progetti strategici, su grandi investimenti, soprattutto per il Mezzogiorno d'Italia. Sono risorse estremamente preziose, ce lo dobbiamo dire, che però non sempre sono state spese o sono state utilizzate per interventi strategici. 
Completare il risanamento di Bagnoli è un investimento strategico, lo è per il Sud, lo è per la Campania, lo è per l'Italia. Io rivendico la scelta di questo Governo di aver voluto destinare a questo progetto 1 miliardo e 218 milioni di euro di risorse della coesione. 
Ma la riforma delle politiche di coesione - mi perdonerete se allargo leggermente l'orizzonte, perché tutto funziona se è inserito in una strategia -, da cui sono nati gli Accordi di coesione che finora abbiamo sottoscritto con 18 tra Regioni e Province autonome, non è l'unico tassello della strategia complessiva che cerchiamo di immaginare per il Mezzogiorno d'Italia. Penso che, ad esempio, sempre all'interno del Decreto coesione abbiamo istituito il Fondo perequativo infrastrutturale e abbiamo stabilito per legge l'obbligo di destinare il 40% delle risorse per infrastrutture al Sud.
È una risposta che io considero importante, perché noi per anni abbiamo distribuito la spesa per infrastrutture in base alla distribuzione della popolazione, però qualcosa non funziona se si continua a utilizzare solamente questo parametro, perché al Sud noi abbiamo un problema di spopolamento, e quello spopolamento è legato all'assenza di opportunità, e l'assenza di opportunità è legata all'assenza di infrastrutture. E quindi se non si inverte questa tendenza non si può neanche arrivare ad affrontare questa materia in maniera più strutturata e strutturale.
Sempre con il Decreto coesione, voglio ricordare anche che ci siamo occupati di lavoro, destinando circa 2,8 miliardi di euro alle nuove assunzioni di donne, di giovani, di soggetti svantaggiati. Abbiamo detto alle imprese che assumono queste persone che, se lo fanno per due anni, non dovranno nulla allo Stato, a una condizione e cioè che quelle persone vengano assunte a tempo indeterminato. 
E sempre nell'ottica di sostenere l'occupazione arrivo con un'altra buona notizia che è la proroga di Decontribuzione Sud, acclamata trasversalmente da tutte le forze politiche.  È stata accordata dalla Commissione europea su richiesta del Governo italiano. È ovviamente una misura estremamente importante, che noi riteniamo molto utile e che lavoriamo per far diventare strutturale. Il Ministro Fitto è già al lavoro con la Commissione su questo obiettivo e sono molto fiduciosa che possa riuscire anche in questo. 
E poi la ZES unica del Mezzogiorno che io considero un'altra misura molto importante, differentemente da quello che ho sentito dire in alcuni casi, perché permette di investire nelle otto Regioni del Sud, beneficiando di semplificazioni amministrative e agevolazioni fiscali. Vuol dire che rende più vantaggioso investire in queste Regioni e che quindi aiuta a colmare i divari. Il credito d'imposta, ad esempio, sul quale abbiamo già investito 2 miliardi di euro, che è da poco operativo, offre un vantaggio nell'investire su questi territori. E quindi voglio dire che è un provvedimento nel quale io credo molto e sono convinta garantirà più sviluppo, più crescita, più occupazione, un complessivo miglioramento della qualità dei servizi pubblici con gli interventi sulle reti, perché penso che il Mezzogiorno abbia sostanzialmente bisogno di questo, di strumenti che gli consentano di competere ad armi pari, di dimostrare il suo valore e il suo merito e noi abbiamo concentrato i nostri interventi esattamente su questa lettura del Sud Italia. 
Abbiamo messo in campo un pacchetto di misure che contribuiscono anche a consolidare e rafforzare l'economia del Mezzogiorno e qualcosa pare muoversi, se è vero come è vero che i dati Svimez ci raccontano che nel 2023 il prodotto interno lordo del Sud è cresciuto di circa mezzo punto in più rispetto alla media nazionale, cosa che non accadeva dal 2015. 
I nuovi occupati sono cresciuti nel Mezzogiorno del 2,6% a fronte di un tasso medio nazionale pari all’1,8%. Ma il dato che mi rende più fiera è quello che dice che gli investimenti in opere pubbliche e in infrastrutture strategiche sono passati da 8,7 miliardi nel 2022 a 13 miliardi nel 2023, con un aumento che viaggia intorno al 50%. “Infrastrutture di cittadinanza”, la base per costruire pari diritti e pari opportunità per i cittadini di questo territorio. E poi voglio ricordare, perché lo diceva anche il sindaco Manfredi, il valore di quell'asset strategico che è rappresentato dal mare. Non si può non parlare di mare quando si è a Bagnoli, e anche questo è un pezzo fondamentale di una strategia di sviluppo e di crescita per il nostro sistema produttivo, per l'economia. 
Come sapete questo Governo ha scelto di nominare un Ministro del Mare, quel Ministero ha già lavorato su un Piano per il Mare che mette a sistema tutti gli attori, gli operatori, i comparti, che operano attorno a questa grandissima, straordinaria infrastruttura che abbiamo, perché noi siamo una piattaforma in mezzo al Mediterraneo e non possiamo non utilizzare questa straordinaria collocazione geopolitica della quale disponiamo.
E quindi voglio ringraziare il Ministro Musumeci, ma lo voglio ringraziare anche per aver coordinato il decreto legge sui Campi Flegrei, che stanzia 400 milioni per contrastare il fenomeno del bradisismo, così come ancora il Ministro Fitto per i 388 milioni stanziati con l'ultima delibera CIPESS su questo territorio per consentire il completamento dei progetti della passata programmazione europea, quindi risorse che aiutano i comuni a terminare quei provvedimenti. E poi voglio ringraziare, perché c'è qui anche lui, il Ministro Sangiuliano, che chiaramente da napoletano, da campano, si è molto concentrato sulla valorizzazione delle peculiarità e dell'identità di questa città. Ma anche qui voglio ringraziare ancora una volta il Sindaco di Napoli perché ci sono molti progetti sui quali si sta lavorando insieme e sicuramente il più importante è quello che riguarda la realizzazione - insieme al Comune di Napoli - della più grande infrastruttura culturale d'Europa nell'ex Real Albergo dei Poveri di Napoli. L'obiettivo è anche qui restituire alla città uno spazio immenso, di 140 mila metri quadrati, che ospiterà la succursale del Museo Archeologico Nazionale di Napoli, una biblioteca e una sede dell’Università Federico II. 
Insomma, scusatemi se ho approfittato di questa occasione per fare anche una panoramica a 360 gradi di quello che stiamo facendo, che intendiamo fare, non solo per la Campania ma per il Mezzogiorno nel suo complesso. Chiaramente c'è molto lavoro da fare ancora, i problemi da risolvere sono tantissimi, però la volontà politica c'è, le risorse per le cose serie - anche lavorando molto - alla fine le stiamo trovando, la prospettiva che abbiamo davanti è una prospettiva di medio e lungo termine, ci consente di programmare, di cadenzare gli interventi e comunque soprattutto ci piace lavorare e lavorare tanto. 
Quindi faremo quello che va fatto e dimostreremo a chi pensava che questi territori fossero in qualche modo spacciati, che non avessero speranza, che si potessero solamente - diciamo - mantenere nella loro condizione con l'assistenzialismo, beh, dimostreremo a questa gente che si sbagliava di grosso.
Si può fare molto altro, si può fare in modo diverso e si può mettere questi territori nella condizione di competere ad armi pari e di dimostrare il loro valore.
Vi ringrazio.
 
",2024-07-15,https://www.governo.it/it/articolo/bagnoli-coroglio-lintervento-del-presidente-meloni-alla-firma-del-protocollo-dintesa/26226
"Approvazione del pagamento della quinta rata PNRR, il videomessaggio del Presidente Meloni","Sono molto contenta di annunciare che la Commissione europea ha approvato oggi il pagamento della quinta rata del PNRR.
Abbiamo raggiunto gli obiettivi previsti per questa rata. Abbiamo fatto anche qualcosa di più: a dicembre avevamo inviato la richiesta per 10,6 miliardi, ma a maggio 2024 abbiamo raggiunto due ulteriori obiettivi e questo ci consentirà di ricevere 400 milioni in più e arrivare a 11 miliardi con il pagamento di questa quinta rata. 
È un'ottima notizia per l'Italia, è un'ottima notizia per i cittadini. È una notizia che ancora una volta smentisce quanti avevano scommesso sul fallimento di questo governo, quanti speravano in cuor loro che l'Italia potesse perdere i soldi dell'Europa per ottenere magari un vantaggio elettorale mentre lo dicevano. Ma non è andata così. Con il lavoro di questi mesi noi abbiamo dimostrato che tutti quei pronostici erano sbagliati. Lo abbiamo dimostrato facendo quello che sappiamo fare meglio, cioè studiare i dossier, lavorare, portare a casa i risultati concreti. 
Questo ci ha permesso anche di raggiungere dei record che sono stati riconosciuti dalla Commissione europea. L'Italia è al primo posto in Europa per obiettivi raggiunti e avanzamento finanziario del PNRR, siamo lo Stato membro che ha ricevuto finora l'importo maggiore: 113,5 miliardi di euro a fronte dei 194 miliardi, quasi e mezzo, previsti, ovvero il 58,4% del totale del nostro PNRR. 
Ovviamente il nostro lavoro non si ferma qui, va avanti senza sosta. Solo pochi giorni fa abbiamo inoltrato la sesta richiesta di pagamento da 8 miliardi e mezzo di euro e anche su questo siamo i primi in Europa. 
Abbiamo convocato per domani un'altra Cabina di regia per verificare lo stato d'attuazione degli obiettivi previsti, per chiedere il versamento della settima rata da 18,2 miliardi di euro. 
La messa a terra del PNRR è, e rimarrà, una priorità assoluta dell'intero governo perché ogni obiettivo raggiunto è un passo avanti per rendere la nostra Nazione più forte, più moderna, più attenta ai bisogni delle famiglie e delle imprese. 
Lo avevamo promesso ai cittadini e stiamo mantenendo fede anche a questo impegno.
 
",2024-07-02,https://www.governo.it/it/articolo/approvazione-del-pagamento-della-quinta-rata-pnrr-il-videomessaggio-del-presidente-meloni
Il messaggio del Presidente Meloni all’Assemblea annuale dell’Associazione Nazionale fra le Imprese Assicuratrici,"Gentile Presidente Farina,
sono lieta di portare il mio saluto, personale e di tutto il Governo, all’Assemblea annuale dell’Associazione Nazionale fra le Imprese Assicuratrici. 
Rivolgo un saluto particolare al Presidente della Repubblica, Sergio Mattarella, che con la sua presenza in un momento molto importante per ANIA, come la celebrazione dell’80° anniversario della fondazione, ha voluto sottolineare il ruolo strategico che il settore delle assicurazioni svolge nella nostra società e nello sviluppo economico della Nazione. 
Il settore assicurativo è un alleato di cui famiglie e imprese non potrebbero fare a meno, perché fornisce protezione contro gli eventi avversi e offre soluzioni per la gestione del rischio, investendo a lungo termine.
L’assicurazione è una componente essenziale nella pianificazione e nelle scelte dei cittadini e delle imprese, e contribuisce a garantire la stabilità finanziaria degli assicurati e del sistema economico nel suo complesso.
Obiettivo che è possibile perseguire solo se la raccolta del risparmio rimane ancorata ai principi di trasparenza e di garanzia dei diritti degli assicurati e se le risorse raccolte vengono destinate a sostegno dell’economia reale, non come base per attività speculative ad alto rischio. Rimane, da questo punto di vista, imprescindibile l’azione delle Autorità di settore, che devono saper cogliere eventuali segnali di gestioni avventate o aggressive.
Sono altresì consapevole che in Italia, come in Europa, esiste un divario di protezione che va colmato, con un’azione sinergica dello Stato e dei privati. E per questo dobbiamo tutti fare di più, ognuno per la sua parte. 
L’economia italiana sta crescendo più di altre Nazioni europee, nonostante il rallentamento dell’economia mondiale e la delicata situazione internazionale. I dati macroeconomici nazionali sono positivi e l’andamento di alcuni indicatori, dalla crescita dell’occupazione all’aumento degli investimenti, rappresentano importanti segnali di fiducia nel futuro della nostra economia.
Il Governo è determinato a valorizzare questi segnali, e a darne continuità. Intendiamo farlo con la stessa visione che ha orientato la nostra azione in questo anno e mezzo, e che ha dimostrato di ottenere risultati significativi: non è lo Stato a creare ricchezza e occupazione, spetta alle imprese e ai loro lavoratori farlo, ma è compito dello Sato costruire l’ambiente più favorevole possibile a chi fa impresa. 
Questo è l’approccio che ha ispirato, finora, il lavoro del Governo e che ha trovato concretezza nei tanti provvedimenti approvati. Mi riferisco, ad esempio, alla decisione di valorizzare il contributo delle compagnie di assicurazione nella gestione dei danni da catastrofe naturale e al conseguente ridisegno del quadro di sostegno e tutela delle imprese e dei cittadini. 
Questa è la strada che intendiamo continuare a percorrere in futuro, anche a livello europeo. Il nostro obiettivo è costruire un’Europa dove sia conveniente investire e fare impresa. E questo vuol dire anche abbandonare la logica dell’iper-regolamentazione che, in questi anni, ha reso il quadro normativo una selva burocratica e amministrativa e ha finito per limitare, invece che favorire, la competitività delle nostre imprese. 
È una sfida decisiva, ma che è alla nostra portata e che possiamo vincere se continueremo a fare gioco di squadra e a lavorare, insieme, per difendere il nostro interesse nazionale. 
Buona Assemblea. 
",2024-07-02,https://www.governo.it/it/articolo/il-messaggio-del-presidente-meloni-all-assemblea-annuale-dell-associazione-nazionale-fra-le
"Consiglio europeo del 27-28 giugno, le Comunicazioni del Presidente Meloni alla Camera","Signor Presidente, Onorevoli colleghi,
siamo alla vigilia del primo Consiglio europeo della nuova legislatura comunitaria. Quella che prenderà il via ufficialmente il 16 luglio sarà la decima legislatura del Parlamento europeo, da quando, cioè, i cittadini hanno avuto per la prima volta nel 1979 la possibilità di votare direttamente i loro rappresentanti. Il prossimo 16 luglio si insedierà, infatti, il nuovo Parlamento, la cui composizione sarà il frutto delle indicazioni espresse nelle urne, tra i 6 e il 9 giugno scorsi, dai cittadini nei 27 Stati Membri dell’Unione.
Da quelle elezioni, che hanno rappresentato una tappa molto importante nella storia dell’Europa, possiamo e dobbiamo trarre, alcune importanti indicazioni. La più importante delle quali, ancora prima del voto dei cittadini, l’hanno data i partiti che ne sono stati protagonisti. Praticamente tutte le forze politiche, in questi mesi, hanno sostenuto la necessità di un cambiamento nelle politiche europee. Nessuno, tanto meno i partiti presenti in quest’Aula, si è presentato agli elettori dicendo che l’Europa andasse bene così com’era, che non c’era nulla che andasse cambiato e che sarebbe stato sufficiente mantenere lo status quo. Tutti hanno concordato su un punto: l’Europa deve intraprendere una direzione diversa da quella percorsa finora.
Questo posizionamento è frutto anche di una consapevolezza, che poi è stata confermata con il voto dai cittadini. Il livello di attenzione e di gradimento tra i cittadini europei per le istituzioni comunitarie è sempre più basso. Il gradimento è oggi intorno al 45%, un dato sensibilmente più basso di quello che si registrava qualche decennio fa, mentre la disaffezione si è plasticamente materializzata anche con un astensionismo in costante crescita. Lo abbiamo visto in Italia, dove è andato a votare il 48,3% degli aventi diritto, con una diminuzione di oltre 6 punti rispetto alle europee di cinque anni fa, del 2019, il dato più basso di sempre e con una partecipazione che per la prima volta scivola sotto il 50%. Ma è un fenomeno che ha attraversato molte Nazioni in tutto il Continente, e che non può lasciarci indifferenti. 
Non può lasciare indifferente questo Parlamento, e a maggior ragione non può e non deve lasciare indifferenti le classi dirigenti europee, a partire da quelle che anche in questi giorni sembrano purtroppo tentate dal nascondere la polvere sotto il tappeto, dal continuare con vecchie e deludenti logiche come se nulla fosse accaduto, rifiutandosi i di cogliere i segnali chiari che giungono da chi ha votato e dai tanti che hanno deciso di non farlo. 
La prima domanda alla quale siamo chiamati a rispondere, dunque, è cosa l’Unione Europea abbia fin qui sbagliato, e come sia possibile invertire questa tendenza. Dovremmo cioè avere l’onestà intellettuale di interrogarci, senza pregiudizi o posizioni preconcette, sulle criticità e sulle ragioni che hanno spinto una parte sempre più consistente dei cittadini europei a non riconoscersi adeguatamente nel processo di integrazione politica del nostro continente.
La prima, storica conquista del processo di integrazione è stata la capacità di assicurare la pace all’interno dei confini europei. Dalla fine della Seconda guerra mondiale ad oggi, infatti, non ci sono stati conflitti tra le Nazioni dell’Unione. E se a noi oggi può sembrare una conquista scontata, guardando alla millenaria storia europea e ai numerosissimi conflitti che hanno attraversato il nostro Continente, ci accorgiamo che scontato non era affatto. Così come ci accorgiamo che non è scontato se guardiamo a cosa accade appena fuori dai confini europei. 
La seconda grande conquista, connessa alla prima, cioè la pace e la stabilità, è che quella pace e quella stabilità hanno, nei decenni, assicurato anche crescita e sviluppo. Ma quella crescita e quello sviluppo, negli anni, hanno rallentato sempre di più, e questo è indubbiamente uno degli elementi che hanno contribuito ad allontanare la percezione degli europei dall’Unione, perché l’Unione è sembrata sostanzialmente incapace di invertire questa tendenza.
Il problema principale, a mio personale avviso, è dato da un’Unione Europea sempre troppo uguale a se stessa, e a tratti percepita perfino autoreferenziale, tanto da non essere in grado di adeguare la sua strategia a un mondo che attorno cambiava, come se i suoi primati nello scacchiere geopolitico fossero immutabili e non invece conquiste da difendere e rilanciare. 
In passato era più che legittimo, e giusto, che l’Unione rivolgesse la sua attenzione soprattutto al proprio interno, perché guardare al proprio interno significava di fatto guardare a una parte estremamente significativa del mondo, in termini di peso economico e in termini di peso geopolitico. Ma nel tempo lo scenario è drasticamente cambiato, eppure l’Europa ha continuato a guardare prevalentemente al suo interno, come se non si accorgesse di quello che stava accadendo fuori dai suoi confini.
Qualche dato può essere utile a seguire questo ragionamento.
Nel 1990 il PIL di quella che al tempon era un Europa a 12 Stati membri, rappresentava circa il 27,5% del PIl mondiale. Nel 2022, con 27 Stati membri, il suo peso era sceso a meno del 16,5%. E mentre l’economia europea perdeva progressivamente forza, fuori dai suoi confini l’economia degli Stati Uniti rimaneva più o meno stabile, mentre l’economia cinese cresceva esponenzialmente. Nel 1990 il PIL cinese rappresentava l’1,8% del Pil mondiale, nel 2022 era oltre il 18%. Lo scenario mutava, ma l’Unione europea non adeguava la sua strategia.
Così in questi lunghi anni ha continuato a prevalere una visione eurocentrica, come se le scelte degli altri dovessero dipendere necessariamente dalle nostre. Io credo sia questo il passaggio storico che è mancato fin qui, e che ha portato in questi anni le istituzioni comunitarie ad avere l’approccio che i cittadini con il voto ci dicono di non condividere. 
In questo avvilupparsi su sé stessa fingendo di non vedere il contesto, l’Unione europea si è progressivamente trasformata – come tante volte abbiamo denunciato - in una sorta gigante burocratico. E come se non bastasse, lì per burocrazia si sono spesso sommate scelte ideologiche e il combinato disposto delle due cose, burocrazia e ideologia, ha costruito buona parte della distanza che oggi esiste tra cittadini e istituzioni comunitarie. 
La percezione che hanno avuto gli italiani e gli europei è quella di un’Unione troppo invasiva, che pretende di imporre ai cittadini cosa mangiare, quale auto guidare, in che modo ristrutturare la propria casa, quanta terra coltivare, quale tecnologia sviluppare, e così via su moltissimi aspetti che riguardano la vita quotidiana. E mentre fare questo, di normare tutto, finendo anche col rischio di omologare culture, tradizioni, specificità geografiche e sociali, rimane invece più debole sulla sua capacità di incidere sugli scenari globali, di avere autorevolezza e credibilità nelle aree di crisi, di avere una politica estera e di sicurezza comune, di controllare le sue catene di approvvigionamento fondamentali, con il risultato di rendersi sempre più vulnerabile agli shock esterni.
Per paradosso, la correttezza da questa analisi è dimostrata dal fatto che con l’avvicinarsi delle elezioni che sono cominciate ad arrivare alcune risposte in controtendenza positiva rispetto al quadro che ho descritto. Solo che era tardi, e quelle risposte sono giustamente sembrate più l’eccezione che la regola. 
Allora io penso sia chiaro a tutti che quello che l’Europa ha di fronte oggi è un compito molto arduo. E quel compito è ripensare completamente alle sue priorità, il suo approccio, la sua postura. Riscoprire il suo ruolo nella storia, particolarmente nella porzione di storia che stiamo attraversando. 
Personalmente continuo a ritenere che la risposta a questo declino stia nella necessità di fare meno e di farlo meglio. Concentrarsi su poche, grandi materie, quelle cioè sulle quali gli Stati nazionali non sono in grado di competere da soli, e lasciar invece decidere agli Stati nazionali ciò che non ha bisogno di essere centralizzato.  Privilegiare al gigante burocratico che moltiplica regole insostenibili, e a volte incompatibili con la crescita della sua competitività, un gigante politico forte della sua civiltà millenaria, consapevole della sue ineguagliabili eccellenze in molti campi, e che aiuta i propri sistemi produttivi a competere a testa alta sullo scenario globale.
Cosa significa nel concreto? Significa che un’Europa protagonista nel mondo deve porsi, ad esempio, la questione di aumentare la propria autonomia strategica, cioè la capacità di costruire catene di approvvigionamento sicure e affidabili, e diminuire così le proprie dipendenze strategiche. La doppia crisi - prima la pandemia e poi la guerra in Ucraina - ha mostrato quanto fosse sbagliata l’idea di un’Europa che giocava quasi esclusivamente il ruolo di piattaforma commerciale, intermediando tra l’America e i giganti asiatici, lasciando ad altri il controllo delle catene del valore. Quando gli shock sono arrivati e quelle catene del valore, che erano troppo lunghe e poco affidabili, si sono interrotte, l’Europa si è scoperta del tutto esposta ad eventi che non poteva prevedere né controllare. Abbiamo capito allora quanto – su materie prime fondamentali come quelle critiche, l’energia, diversi settori strategici - il nostro destino fosse legato alla volontà di attori purtroppo non sempre amici. Con le conseguenze drammatiche che questo ha avuto, e continua ad avere, sui nostri sistemi economici e produttivi.
È da questa consapevolezza che il governo intende partire per affrontare i lavori di questo Consiglio europeo, a partire dal punto molto importante iscritto all’ordine del giorno che riguarda l’Agenda strategica 2024-2029, cioè il quadro delle priorità che l’Europa intende darsi per i prossimi anni. L’Italia ha chiesto e ottenuto che, nel preambolo dell’Agenda, venissero richiamati due principi cardine della costituzione europea e dei quali Parlamento europeo, Consiglio e Commissione devono a nostro avviso tenere maggiormente conto nella loro azione: il principio di sussidiarietà e il principio di proporzionalità. 
Significa che l’Unione europea dovrà concentrarsi sui grandi temi strategici, su quelle materie e su quelle sfide dove è essenziale unire le forze, ed evitare di occuparsi di quei settori dove gli Stati nazionali, anche con le loro articolazioni locali, possono ottenere risultati migliori in una logica di prossimità ai cittadini. 
E sempre con questa logica abbiamo chiesto e ottenuto che nel preambolo dell’Agenda strategica fosse richiamato il tema delle risorse, perché è semplicemente impensabile che un singolo Stato Membro, persino se si trova nella migliore condizione possibile dal punto di vista della capacità fiscale, possa affrontare da solo gli investimenti necessari per alcune delle grandi sfide che l’Europa ha davanti e che dichiara di voler affrontare. Penso certo al rafforzamento della competitività, ma anche alla transizione energetica e ambientale, alla politica di difesa e sicurezza, e ovviamente penso al governo dei flussi migratori.
Reputiamo, cioè, che sia indispensabile per l’Unione dotarsi di risorse e strumenti comuni adeguati, per sostenere gli investimenti che siamo chiamati a fare. Come allo stesso tempo consideriamo essenziale stimolare gli investimenti privati, che oggi sono inevitabilmente rivolti verso mercati che si dimostrano più dinamici e intraprendenti.
L’obiettivo è rendere l’Europa un luogo dove sia conveniente investire. Applicare anche in Europa il principio che questo governo sta applicando in Italia, ovvero “non disturbare chi vuole fare”. Significa creare le condizioni per consentire a chi vuole investire e fare impresa di farlo al meglio. Significa riuscire a essere più attrattivi degli altri. E questo comporta prima di tutto disboscare pesantemente quella selva burocratica e amministrativa che ha finito col rendere il quadro normativo europeo un percorso a ostacoli per le imprese, in particolare per le micro, piccole e medie imprese, a più riprese richiamate nelle dichiarazioni di principio che abbondano tra i documenti dell’Unione, ma poi spesso dimenticate - o addirittura penalizzate, quando dalle parole si passa ai fatti. Penso che il nuovo presidente della Commissione Europea dovrebbe immaginare una delega specifica alla sburocratizzazione, dando così un segnale immediato del cambio di linea che intende imprimere. 
Contestualmente, è necessario elaborare una strategia che protegga le aziende europee dalla concorrenza sleale, le faccia crescere, tuteli le filiere produttive e industriali, difenda i marchi e le eccellenze, concretizzando il principio secondo il quale il mercato può essere libero solamente se è anche equo.  
Molto dell’approccio italiano si ritrova nell’Agenda strategica quando si parla di uno dei grandi temi di cui l’Europa dovrà occuparsi nei prossimi anni. E mi riferisco al governo dei flussi migratori. L’Agenda indica come priorità della UE la difesa dei suoi confini esterni, il contrasto all’immigrazione irregolare di massa, l’impegno per stroncare il business disumano dei trafficanti di esseri umani, che lucrano sul legittimo desiderio delle persone di cercare condizioni di vita migliori di quelle che hanno, desiderio che questi cinici, disumani schiavisti del terzo millennio trasformano spesso in tragedia, chiaramente dopo aver intascato lauti guadagni.
Io credo che l’Europa, culla della civiltà occidentale, non possa più tollerare che un crimine universale come la schiavitù, che noi europei siamo stati i primi a debellare secoli fa, sia tollerato sotto altre forme. Ma l’immigrazione irregolare di massa non verrà mai fermata se non si coinvolgono nella lotta ai trafficanti le Nazioni di origine e di transito – come su impulso italiano l'Europa ha già fatto attraverso i Memorandum con Egitto e Tunisia, e dovrà continuare a fare replicando questo modello in molte altre Nazioni – e se non si affrontano a monte le cause che spingono una persona ad abbandonare la propria terra. E anche qui, nell’Agenda strategica, l’Unione europea si impegna ad affrontare le cause profonde della migrazione. Si mette, cioè, nero su bianco un principio che noi sosteniamo da tempo, ovvero che il primo diritto che è nostro compito garantire è il diritto a non dover emigrare, potendo trovare nella propria terra le condizioni per la propria realizzazione.
Questo obiettivo presuppone la necessità di costruire un modello novo di cooperazione con le Nazioni africane, affinché queste Nazioni possano crescere e prosperare con le risorse che possiedono. Una cooperazione da pari a pari, capace generare benefici per tutti. E siamo soddisfatti del fatto che anche questo approccio si ritrovi nell’Agenda strategica. 
Si tratta di un approccio sul quale l’Italia ha fatto scuola con il Piano Mattei per l’Africa, che stiamo progressivamente implementando con sinergie strutturate e attività di raccordo con le altre iniziative in campo sullo stesso obiettivo, sia a livello europeo con il Global Gateway della Unione europea, sia a livello internazionale con la Partnership for Global Infrastructure and Investment, uno dei progetti strategici lanciati in ambito G7 per lo sviluppo e la crescita economica delle Nazioni più fragili, in particolare in Africa e in Asia. L’Italia ha ad esempio deciso di contribuire, attraverso il Global Gateway della Ue, alla realizzazione del Corridoio di Lobito, l’imponente sistema infrastrutturale che ha come obiettivo quello di collegare l’Angola allo Zambia, attraverso la Repubblica Democratica del Congo, e di connettere così i mercati regionali a mercati  globali.
Queste sono le risposte che ci chiedono i leader, i governi e i popoli africani. Non ci chiedono l’elemosina, né quell’ipocrita e un po’ pelosa solidarietà che si ferma a chi riesce a superare i viaggi della speranza, fingendo di non vedere chi è così povero da non potersi permettere di pagare i trafficanti per tentare quella traversata.
Gli africani non chiedono la nostra carità. Ci chiedono investimenti e progetti condivisi da realizzare insieme. Ci chiedono rispetto e fatti concreti. E non c’è nulla di più concreto che investire in infrastrutture o in energia. E su questo punto l’Italia ha un vantaggio, che può diventare un vantaggio strategico per l’Europa nel suo complesso. La nostra posizione di piattaforma naturale nel Mediterraneo ci offre l’opportunità di diventare un hub di approvvigionamento, cioè un ponte tra il Mediterraneo orientale, l’Africa e l’Europa. Obiettivo che stiamo perseguendo con diversi progetti già avviati e che intendiamo progressivamente implementare. Penso, su tutti, all’interconnessione elettrica ELMED Italia-Tunisia o al Corridoio H2 Sud per il trasporto dell’idrogeno dal Nord Africa verso l’Europa. 
L’Agenda strategica si occupa anche di come favorire la migrazione legale, perché l’obiettivo che ci prefiggiamo tutti è ristabilire la legalità nel governo dei flussi migratori. Legalità vuol dire una cosa semplice, troppo spesso dimenticata in passato: in Italia, e in Europa, si entra solo legalmente. E significa anche che di gestire gli ingressi legali si occupano le istituzioni, non gli scafisti.
L’Italia, lo ricordo, ha programmato nel periodo 2023-2025 circa 450 mila ingressi regolari, anche per rispondere alle esigenze del nostro sistema produttivo, prevedendo quote privilegiate proprio per quelle Nazioni con le quali collaboriamo sul fronte migratorio in termini di rimpatri, di contrasto alle partenze e di lotta contro i trafficanti. Penso, ad esempio, alla Tunisia con cui abbiamo sottoscritto un accordo che prevede procedure semplificate per il rilascio di visti e permessi di soggiorno. 
Ma contestualmente alla programmazione di un decreto flussi triennale abbiamo anche avviato un monitoraggio sull'andamento di questi flussi, e le evidenze che ne sono scaturite lasciano drammaticamente ritenere che la criminalità organizzata si sia infiltrata nella gestione dei permessi di soggiorno per scopo di lavoro, ragione per la quale ho presentato un esposto alla Procura Nazionale Antimafia e annunciato modifiche alla legge che regola la materia. Non consentiremo alle mafie di gestire gli ingressi in Italia, come temo facciano da tempo, e mi stupisce, francamente, che nessuno prima di noi se ne fosse accorto. 
Sono convinta, inoltre, che in materia migratoria l’Europa debba cercare soluzioni innovative, come abbiamo fatto noi in Italia. Una di queste soluzioni innovative è certamente quella che abbiamo indicato con il Protocollo Italia-Albania, per processare in territorio albanese, ma sotto giurisdizione italiana ed europea, le richieste di asilo. Quando ho sottoscritto il Protocollo con il Primo Ministro Rama, a cui voglio rinnovare anche in quest’Aula il mio ringraziamento per il grande gesto dallo spirito europeo che ha compiuto, mi sono augurata che potesse diventare un modello, e con orgoglio oggi possiamo dire che lo sta diventando. La maggioranza degli Stati membri, infatti, ha di recente sottoscritto e inviato un appello alla Commissione europea per chiedere che la UE segua il modello italiano dell’Accordo con l'Albania. Persino la Germania, attraverso le parole della socialdemocratica Ministra dell’Interno Nancy Faeser, ha dichiarato di seguire “con interesse” questo accordo.
Qui il cambio di passo c’è, e si vede. E sono orgogliosa del contributo che l’Italia ha dato in questa direzione per invertire la rotta. Infatti, ricordo sommessamente che prima dell’insediamento di questo Governo il dibattito in Europa si focalizzava sostanzialmente su un punto, cioè su come redistribuire tra i 27 Stati Ue gli immigrati che sbarcavano soprattutto in Italia. Ora il paradigma è completamente cambiato, ma è fondamentale che nei prossimi mesi e anni questo approccio si consolidi e diventi strutturale. La stessa lettera che la Presidente von der Leyen ha ieri indirizzato ai Capi di Stato e di Governo va in questa direzione, stabilendo che questo approccio debba rimanere al centro delle priorità anche del prossimo ciclo istituzionale.
Il Consiglio europeo si occuperà anche di un’altra priorità strategica, ovvero di come dotarsi di una politica di sicurezza e difesa all’altezza del ruolo dell’Europa sullo scenario globale. Per molto tempo ci siamo illusi che la pace garantita all’interno dei nostri confini dal processo di integrazione europea avrebbe contagiato anche i nostri vicini. Ma la storia è andata diversamente, e la guerra di aggressione russa all’Ucraina lo ha dimostrato
Ci siamo anche crogiolati nell’idea che qualcun altro avrebbe garantito per sempre la nostra sicurezza, ma anche questo è stato un errore e dobbiamo esserne consapevoli. Ecco perché è fondamentale accelerare la strada verso una politica industriale comune nel settore della difesa, aumentando la collaborazione tra i nostri campioni nazionali in una logica di sovranità europea.
In ultimo, dobbiamo anche assumerci le nostre responsabilità: in questi anni di conflitti e di minacce alle porte dell’Europa, dobbiamo ricordarci che la libertà e la sicurezza hanno un costo e che per avere pace ai nostri confini dobbiamo essere capaci di esercitare la deterrenza necessaria a raggiungere quell’obiettivo. E questo vale ancor di più se ci poniamo l’obiettivo ambizioso, ma a mio avviso improcrastinabile, di costruire quel solido pilastro europeo della NATO, affiancato al pilastro statunitense, che possa metterci nelle condizioni di affrontare le nuove sfide alla sicurezza, incluse le minacce che investono il Mediterraneo e il Medio Oriente. Posizione che il Governo italiano ha sempre sostenuto, e di cui ci faremo interpreti anche al Vertice NATO previsto Washington tra pochi giorni. 
Spendere in difesa significa investire nella propria autonomia, nella capacità di contare e decidere, nella possibilità di difendere al meglio i propri interessi nazionali. È questa la strada che crediamo debba seguire l’Europa nei prossimi anni, se vuole essere all’altezza della propria missione nel mondo. Ma anche qui per farlo è fondamentale affrontare il nodo delle risorse necessarie a fare il tanto decantato salto di qualità. 
Da questo punto di vista, abbiamo accolto positivamente i passi in avanti nelle politiche di finanziamento della Banca europea degli investimenti, e il nostro auspicio è che la BEI possa ulteriormente incrementare gli investimenti anche in materia di difesa, salvaguardando al contempo la piena capacità della Banca di finanziarsi sui mercati internazionali. Credo che sia anche necessario un dibattito per immaginare soluzioni innovative, aprendo anche alla possibilità di obbligazioni europee per questo genere di investimenti. Approfondiremo e valuteremo con attenzione le opzioni di finanziamento che la Commissione ci presenterà a questo Consiglio Europeo.
Le esigenze di sicurezza e difesa dell’Unione europea sono strettamente legate al processo di allargamento, o  - come sapete che preferisco chiamarlo - di riunificazione, dell'UE. Sarà uno dei temi in agenda, e l’Italia sostiene il cammino di avvicinamento all’Europa di tutti i candidati: Balcani Occidentali, Ucraina, Moldova, Georgia. Ci siamo espressi a favore della convocazione delle prime Conferenze intergovernative che apriranno formalmente i negoziati per Ucraina e Moldova e manteniamo aperto il canale di dialogo con la Georgia, con l’auspicio che possa rivedere i passi compiuti con la recente legislazione sui cosiddetti “agenti stranieri”. Ma ovviamente il processo di adesione di tutte le Nazioni candidate deve restare ancorato al rispetto dei valori europei e al progressivo allineamento agli standard politici ed economici dell’Unione europea. 
Il Consiglio europeo confermerà, ancora una volta, il suo sostegno alla causa ucraina. Perché difendere l’Ucraina è nell’interesse dell’Europa, ed equivale a difendere quel sistema di regole che tiene insieme la comunità internazionale e protegge ogni Nazione.
Vale la pena ribadire che se l’Ucraina fosse stata costretta ad arrendersi, oggi non ci sarebbero le condizioni minime per un negoziato, ma staremmo discutendo dell’invasione di uno Stato sovrano, con le conseguenze che possiamo tutti immaginare. Pace non significa mai resa, e confondere la pace con la sottomissione creerebbe un pericoloso precedente per tutti. Voglio ribadire anche in quest’Aula, come ho già fatto in ambito G7 e alla Conferenza sulla pace in Svizzera, che ogni nostro sforzo è finalizzato ad aiutare l’Ucraina a guardare al futuro. Un futuro di pace, prosperità e benessere. Credo sia stato molto importante, in sede G7, raggiungere l’accordo politico per l’utilizzo degli interessi generati dagli asset russi immobilizzati a garanzia di un prestito che verrà fornito dagli Stati Uniti all’Ucraina. L’Europa sarà chiamata a rendere questo impegno politico tecnicamente percorribile, e si tratta di un passaggio fondamentale non solo per il sostegno immediato, ma anche perché in un eventuale tavolo negoziale dovrà chiarirsi anche chi debba essere a pagare per la ricostruzione dell’Ucraina. 
Fondamentale, in questo ambito, anche l’impegno europeo per garantire l’accesso ai porti commerciali e la libertà di navigazione nel Mar Nero, elementi indispensabili all’esportazione di grano da parte dell’Ucraina e alla sicurezza alimentare globale. 
È nell’interesse dell’Europa compiere ogni sforzo per una soluzione di pace in Medio Oriente, che non può che essere basata sul principio di due popoli, due Stati. Con il diritto di Israele pienamente riconosciuto da tutti gli attori regionali di vivere in pace e senza aggressioni e il diritto del popolo palestinese di avere un proprio Stato da far crescere e prosperare. L’Italia sostiene, come ribadito anche nel comunicato finale del Vertice G7, la proposta di mediazione degli Stati Uniti, coadiuvata dalla collaborazione di Egitto e Qatar, per un cessate il fuoco immediato, il rilascio di tutti gli ostaggi e un significativo aumento dell’assistenza umanitaria alla popolazione civile di Gaza. Su questo versante, però, l'Europa può e deve giocare un ruolo decisamente più attivo. 
Un’Europa consapevole del proprio ruolo geopolitico non può non guardare con rinnovata attenzione a ciò che succede nel Mediterraneo, che statrovando una sua nuova centralità e ha riscoperto la sua antica vocazione di crocevia di interconnessioni strategiche. Commerciali, energetiche, digitali. Anche per questo, siamo convinti che l’Unione europea di domani debba mettere il rapporto con il Vicinato Sud tra le priorità della sua azione esterna. Perché il Mediterraneo è la nostra casa, e sarebbe autolesionistico non curarsene, o peggio consegnarne le chiavi ad altri attori. 
Una delle priorità che i cittadini ci consegnano con il loro voto è poi riportare buon senso e pragmatismo nella transizione ecologica ed energetica, rimettendo mano alle norme più ideologiche del “Green Deal” e assicurando la neutralità tecnologica.
Come ho detto molte volte siamo i primi difensori della natura, ma la vogliamo difendere con l’uomo dentro.
In questi anni si è fatto, invece, spesso l’esatto contrario. Le attività umane sono state considerate troppo spesso nocive per la natura e la prospettiva ‘green’ è stata perseguita anche a costo di sacrificare intere filiere produttive e industriali, come quella dell’automotive. Nessuno ha mai negato che l’elettrico possa essere una parte della soluzione per la decarbonizzazione dei trasporti, ma non ha alcun senso auto-imporsi il divieto di produrre auto a diesel e benzina a partire dal 2035 e condannarsi di fatto a nuove dipendenze strategiche, come l’elettrico cinese. Sostenere il contrario è stata semplicemente una follia ideologica, che lavoreremo per correggere. Ridurre le emissioni inquinanti è la strada che vogliamo seguire, ma con buon senso e concretezza, sfruttando tutte le tecnologie disponibili senza andare a scapito della sostenibilità economica e sociale, difendendo e valorizzando così le produzioni europee e salvaguardando decine di migliaia di posti di lavoro.
Con lo stesso approccio ci siamo battuti per modificare la direttiva sulle case ‘green’, nella quale siamo riusciti ad eliminare l’obbligo di passaggio di classe energetica in capo ai proprietari. Gli obiettivi della direttiva rimangono, però, ancora troppo ravvicinati e troppo onerosi, soprattutto in assenza di incentivi europei. E lo sono tanto più per l’Italia, che deve fare i conti con la voragine creata nei conti pubblici dal Superbonus 110%. È tra le nostre priorità rimettere mano anche a questa normativa.
E’ una priorità per questo Governo anche riportare nelle Istituzioni europee il giusto rispetto per gli uomini e le donne che nella natura vivono e lavorano da generazioni. Come abbiamo fatto spesso in Consiglio europeo. Mi riferisco ad agricoltori, allevatori, pescatori, insomma a coloro che con il proprio lavoro garantiscono la sopravvivenza alimentare delle popolazioni, ma anche la preziosa manutenzione della stessa natura in cui operano. Troppo spesso negli ultimi anni questi imprenditori sono stati colpiti da provvedimenti normativi furiosamente ideologici, e solo l’imminenza delle scorse elezioni europee, insieme all’azione decisa del nostro governo, ha consentito un primo, seppur insufficiente, ripensamento riguardo agli errori compiuti a loro danno. Errori che non devono ripetersi.
D’altra parte, approfitto di questo passaggio per condividere una riflessione su un gravissimo episodio di cronaca che mi ha lasciato esterrefatta, come a voi. Parlo dell’orribile, disumana, morte di Satnam Singh, trentunenne bracciante che veniva dall’India; una morte orribile e disumana per il modo atroce in cui si è verificata, ma ancor di più per l’atteggiamento schifoso del suo datore di lavoro. Dobbiamo dircelo, questa è l’Italia peggiore. Quella che lucra sulla disperazione dei migranti, e sulla piaga dell’immigrazione senza regole. La vergogna del caporalato è lungi dall’essere sconfitta, nonostante gli sforzi compiuti da governi di diverso colore. 
Non intendiamo smettere di combatterla, questo Governo lo ricordo tra i suoi primi atti ha approvato il decreto sulla condizionalità sociale che introduce sanzioni relative agli aiuti comunitari per le imprese che non rispettano le regole sul lavoro, sulla sicurezza, sulla salvaguardia della salute dei lavoratori, cosi come ricordo che è stato questo governo a reintrodurre il reato penale di somministrazione illecita di manodopera, che nel 2016 era stato depenalizzato dall’allora Governo Renzi, e che dalle nostre risultanze ispettive risultava emergere come la fattispecie di reato cresciuta di più.
Così come abbiamo aumentato il numero di ispettori del lavoro e carabinieri del nucleo tutela del lavoro, abbiamo sbloccato i ruoli degli ispettori INPS e INAIL che erano stati bloccati dai precedenti governi e approfitto per annunciare che intendiamo anticipare le assunzioni previste per INPS e INAIL e destinate proprio all'incremento dell’azione ispettiva. Intendiamo anche introdurre, anticipandolo, il sistema informativo contro il caporalato, che ci consente di mettere in relazione tutte le banche dati, per intensificare il monitoraggio e la lotta al fenomeno. Dunque, pene più severe per i criminali, e controlli molto più stringenti. Ma intendiamo anche valorizzare la rete agricola di qualità con il concorso, e una maggiore responsabilizzazione, delle rappresentanze sindacali e datoriali. In una nazione che funziona economicamente e socialmente, ognuno deve fare la propria parte. Noi legislatori,  così come chi rappresenta la spina dorsale della filiera produttiva italiana.
Costruire un’Europa forte e protagonista nel mondo significa anche affrontare quella che è, probabilmente, la sfida dalla quale dipendono tutte le altre. Che è la sfida demografica. L’inverno demografico colpisce tutt’Europa e non c’è nessuna Nazione che raggiunga il “tasso di sostituzione”, cioè il numero di figli per donna che garantisce la continuità della popolazione. Ecco, noi vorremmo che questa sfida la si potesse affrontare tutti insieme, per impedire che quella di “Vecchio Continente” da etichetta storica qual è diventi, anche, una infausta previsione del futuro. 
Ecco perché crediamo che l’Europa, ora, debba porsi anche il problema di come considerare gli investimenti per la natalità. E noi siamo convinti che ogni euro speso sulla natalità, sui servizi, sugli aiuti alle famiglie, sulla conciliazione vita-lavoro, sia un euro speso in un investimento produttivo, perché è un investimento sul futuro stesso dei nostri sistemi sociali, in Italia come in Europa. Garantire l’equilibrio di un esercizio o di un settennato di bilancio servirà a poco se nel medio-lungo periodo sarà l’intero sistema a diventare insostenibile, se verrà meno quella “next generation” alla quale l’Europa ha intitolato i piani di ripresa post-pandemia ma che rischia semplicemente di non esistere. Una delle grandi rivoluzioni che l’Europa del futuro deve portare avanti è proprio quella di sostenere finalmente, e con forza, la sfida demografica. 
Il Governo si batterà affinché il tema della natalità sia specificatamente inserito tra le priorità dell’Agenda strategica. 
Molte di queste priorità sono contenute nel programma della Presidenza di turno del Consiglio europeo, la presidenza ungherese, che, come sapete, prenderà l’avvio tra pochi giorni, e nei giorni scorsi ho avuto modo di approfondire queste priorità anche con il Primo ministro Orban, in visita a Roma, Parigi e Berlino. 
Ma per portare avanti questa agenda ambiziosa serve una volontà politica comune. Non è tanto un problema di regole, è una questione di visione. E qui torniamo all’inizio del mio intervento. 
I cittadini, nelle elezioni che si sono appena svolte, hanno detto chiaramente qual è il modello che preferiscono, tra quello portato avanti fin qui e quello che proponiamo. Tra l'Europa dei compromessi al ribasso e quella delle sfide al rialzo. Se c’è un dato indiscutibile che è emerso da questa tornata elettorale è la bocciatura delle politiche portate avanti dalle forze di governo in molte delle grandi Nazioni europee, che sono anche, molto spesso, le forze che hanno impresso le politiche dell’Unione di questi anni.
Questo giudizio negativo emerge dal peso dei seggi ottenuti dai partiti di governo sul totale degli eletti: in Francia le forze di governo hanno eletto soltanto il 16% dei parlamentari europei spettanti a quella Nazione, in Germania il 32%, in Spagna il 34%. Solo l’Italia, tra le grandi Nazioni europee, ha un dato positivo con quasi il 53% degli eletti che è espressione delle forze di governo. 
Certo, c’è anche chi sostiene che i cittadini non siano abbastanza maturi per prendere determinate decisioni e che l’oligarchia sia la sola forma accettabile di democrazia, ma io non sono di questo avviso. Ho combattuto questo principio surreale in Italia, e intendo combatterlo anche in Europa.
Noi, cioè, siamo convinti che il popolo abbia sempre ragione e che sia dovere di chiunque ricopra un incarico di responsabilità seguire le indicazioni che arrivano dai cittadini. Personalmente non conosco alternative alla democrazia, e mi batterò sempre contro chi vorrebbe sublimare, in questo caso anche a livello europeo, una visione oligarchica e tecnocratica della politica e della società. Non mi stupisce che qualcun'altro lo faccia, in alcuni casi perché appartiene alle sue basi culturali, in altri casi perché è una lettura che consente di tentare di mantenere un potere anche da posizioni di debolezza. 
Non mi stupisce che quest’approccio sia emerso prima, durante e dopo la campagna elettorale. Ma è un elemento che non può lasciarci indifferenti, soprattutto in un’Aula parlamentare. Perché nessun autentico democratico, che creda nella sovranità popolare, sancita dall’articolo 1 della Costituzione, può in cuor suo considerare accettabile che in Europa si tentasse di trattare sugli incarichi di vertice ancor prima che i cittadini si recassero alle urne. Poi ci si chiede perché i cittadini non considerino importante andare a votare. 
Dirò come sempre quello che penso. Non mi pare sia emersa finora la volontà di tenere conto di ciò che i cittadini hanno detto nelle urne. Nel metodo e nel merito. Relativamente al merito, mi sono permessa di far notare che consideravo surreale che nella prima riunione, seppure informale, del Consiglio Europeo successiva alle elezioni, alcuni si presentassero direttamente con le proposte di nomi per gli incarichi apicali, frutto delle interlocuzioni tra alcuni partiti, senza neanche fingere di voler aprire una discussione su quali fossero le indicazioni arrivate dai cittadini con il voto. Perché prima di discutere chi debba fare cosa, andrebbe discusso la cosa vogliamo fare, e solo successivamente andrebbe scelta la persona migliore per concretizzare quelle indicazioni. 
E questo mi porta al metodo. Come se i cittadini non avessero dato un’indicazione diversa, in queste ore come in campagna elettorale, da più parti si è sostenuto che non si debba parlare con alcune forze politiche che in queste elezioni sono, guarda un po’, quelle che hanno visto crescere il loro consenso. 
Allora su questo consentitemi di fare un passo indietro. Le istituzioni europee, in passato, non sono mai state pensate in una logica di maggioranza e opposizione. Sono state pensate come soggetti neutrali, capaci di garantire così tutti gli Stati membri, indipendentemente dal colore politico del Governo di quegli Stati membri. Così gli incarichi apicali, Presidente del Consiglio, della Commissione, del Parlamento, più Alto Rappresentante per gli affari esteri e la politica di sicurezza, sono stati normalmente affidati tenendo in considerazione i gruppi con la dimensione maggiore - e quindi tenendo in considerazione il responso elettorale - indipendentemente da possibili logiche di maggioranza o opposizione. Perché la logica della maggioranza e dell’opposizione si materializza nel parlamento, con maggioranze che, tra l’altro, cambiano da dossier a dossier data la complessità del quadro europeo. 
Oggi si sceglie di aprire uno scenario completamente nuovo. E la logica del consenso, su cui si sono sempre basate gran parte delle decisioni europee, viene scavalcata dalla logica dei caminetti nei quali alcuni pretendono di decidere per tutti, sia per quelli che sono della parte politica avversa, sia per quelli di Nazioni considerate troppo piccole per essere degne di sedersi ai tavoli che contano. Una sorta di “conventio ad excludendum” in salsa europea, che a nome del Governo italiano ho apertamente contestato e che non intendo accettare.
Se vogliamo rendere un buon servizio all’Europa e alla sua credibilità, dobbiamo dimostrare di aver compreso gli errori del passato e avere in massima considerazione le indicazioni che sono arrivate dai cittadini con il voto. E se anche qualcuno preferisce ignorarle, quelle indicazioni sono molto chiare: i cittadini chiedono un’Europa che sia più concreta e che sia meno ideologica. Ma l’errore che si sta per compiere, con l’imposizione di questa logica, e di una maggioranza, tra l’altro, fragile e destinata probabilmente ad avere difficoltà nel corso della legislatura europea, è un errore importante. Non per la sottoscritta, o per il centrodestra, e neanche solo per l’Italia, ma per un’Europa che non sembra comprendere la sfida che ha di fronte, o che la comprende ma preferisce in ogni caso dare priorità ad altre cose.
Né intendo sostenere una tesi diversa da quella nella quale credo, semplicemente per chiedere in cambio un ruolo che all’Italia spetta di diritto. Non mi addentrerò, lo comprenderete, nel merito delle tante interlocuzioni che in questi giorni sto avendo, che continuerò ad avere. Voglio limitarmi a dire che abbiamo chiesto e torneremo a chiedere un cambio di passo politico, prima di tutto. In linea con il messaggio dato dalle urne. E poi ovviamente intendiamo batterci per l’Italia.
Noi siamo un Paese fondatore dell’Ue, l’economia italiana è la terza d'Europa, la nostra manifattura è la seconda del Continente, siamo il terzo Stato membro per popolazione, abbiamo primati in tantissimi campi e oggi possiamo contare su una ritrovata stabilità politica e una solidità economica che ci hanno consentito di scrollarci di dosso i troppi pregiudizi dei quali eravamo vittime. 
Forti di ciò che siamo, e di ciò che l’Italia può ambire ad essere, mi auguro che su questo si possa agire con compattezza, e fare gioco di squadra per assicurare che la nostra Nazione sia rappresentata al meglio negli incarichi di vertice dell’Unione europea. Dobbiamo cioè lavorare per vederci riconosciuto ciò che spetta all’Italia come Nazione, non al Governo, non a questo o a quel partito, ma alla Nazione. Non sempre quel peso ci è stato adeguatamente riconosciuto in passato, ma il messaggio che i cittadini ci hanno consegnato con il voto è un messaggio chiaro, e non intendo farlo cadere nel vuoto. 
Vi ringrazio.
 
",2024-06-26,https://www.governo.it/it/articolo/consiglio-europeo-del-27-28-giugno-le-comunicazioni-del-presidente-meloni-alla-camera/26116
"Incontro Meloni - Orbán, le dichiarazioni alla stampa","Buon pomeriggio a tutti, grazie di essere qui. Sono contenta di accogliere qui a Roma oggi il Primo Ministro ungherese Viktor Orbán. Come sapete, l'Ungheria dal prossimo primo luglio assumerà la Presidenza di turno del Consiglio dell'Unione europea.
Il Primo Ministro Orbán si sta recando in questi giorni nelle principali capitali europee, per illustrare le priorità della Presidenza ungherese. Quindi voglio ringraziare Viktor per l'attenzione che ha voluto dedicare all'Italia con questa sua visita e voglio dire che apprezzo molto e condivido le priorità che sono state individuate dalla Presidenza ungherese, a partire dalla decisione non scontata di inserire tra quelle priorità una sfida che anche io mi sono permessa molte volte di citare - anche per la competenza dell'Unione europea - che è la sfida demografica.
È, dal mio punto di vista, una delle precondizioni che servono a costruire un'Europa forte, un'Europa che sappia tornare a essere protagonista nel mondo. La denatalità è un problema che colpisce tutto il continente. Oggi nessuna Nazione europea raggiunge il cosiddetto ""tasso di sostituzione"", cioè il numero di figli per donna minimo che garantisce la continuità della popolazione. Se noi non affrontiamo insieme questa sfida e non riusciamo a invertire questa tendenza nel medio e nel lungo periodo i nostri sistemi economici, i nostri sistemi sociali, i nostri sistemi di welfare, diventeranno insostenibili. Per questo abbiamo sempre considerato che su questa materia si dovesse lavorare insieme. Sono molto contenta che la Presidenza di turno ungherese abbia deciso di porre questa questione tra le sue priorità.
Nel corso del nostro incontro abbiamo fatto ovviamente il punto anche sull'eccellente stato delle relazioni bilaterali tra Roma e Budapest. L'Ungheria è un importante partner europeo, è per noi un prezioso alleato anche in ambito NATO. Sono molto soddisfatta dell'intensificazione negli ultimi mesi tanto del nostro dialogo politico quanto del rafforzamento delle nostre relazioni economiche. Le aziende italiane guardano con sempre maggiore interesse al mercato ungherese in termini di esportazioni, in termini di investimenti. L'Italia sostiene, come si sa, il battaglione multinazionale della NATO a guida ungherese. Siamo soddisfatti dell'eccellente livello di cooperazione raggiunto in particolar modo nei Balcani, regione che entrambi, sia Italia che Ungheria, considerano strategica e non a caso anche qui uno dei principali focus della Presidenza ungherese riguarda proprio l'attenzione nei confronti dei Balcani occidentali verso quell'allargamento che, come voi sapete, a me piace definire riunificazione. Su questo c'è perfetta sintonia tra Italia e Ungheria.
Abbiamo anche discusso del conflitto in Ucraina, sappiamo molto bene che le nostre posizioni non sono sempre coincidenti, proprio per questo voglio dire che apprezzo molto la posizione che l'Ungheria ha mostrato finora sia in ambito di Unione europea sia in ambito NATO, consentendo agli altri Stati membri, consentendo agli alleati di assumere decisioni molto importanti anche quando non era completamente d'accordo.
Con Viktor, in ogni caso, abbiamo ribadito l'indiscusso sostegno alla sovranità, all'indipendenza, all'integrità territoriale dell'Ucraina. Guardiamo insieme con grande attenzione alla sua ricostruzione, perché è il modo migliore per guardare oltre la guerra, immaginare un'Ucraina che sia ricostruita, che possa prosperare, che possa crescere. Come sapete, l'Italia è molto impegnata su questo: organizzeremo qui nel 2025 la “Ukraine Recovery Conference” e quindi abbiamo parlato anche di questo.
Del programma ungherese condividiamo anche il focus sulla competitività, altro fondamentale focus proposto dalla Presidenza di turno, chiaramente competitività europea ma anche difesa europea, il nuovo approccio che l'Ungheria propone in tema di politiche agricole, attenzione alle politiche di coesione, quindi materie che sono state anche dal nostro punto di vista oggetto di particolari indicazioni che sono arrivate con le ultime elezioni europee da parte dei cittadini del continente.
Abbiamo approfondito nel nostro incontro anche le priorità di azione ungherese per quanto riguarda il governo dei flussi migratori. Anche qui ci troviamo d'accordo. Siamo d'accordo sul fatto che vada consolidato il nuovo approccio europeo che si è sviluppato in questi mesi - anche grazie all'impulso dell'Italia - che si basa su alcuni pilastri, cioè la difesa dei confini esterni dell'Unione europea, il contrasto all'immigrazione illegale di massa, la lotta ai trafficanti, l'impegno a costruire con le Nazioni di origine e di transito un nuovo modello di cooperazione e partenariato che sia vantaggioso per tutti, anche chiaramente per andare alla base delle cause della migrazione; ma siamo anche d'accordo sul fatto che sia importante sperimentare anche nuove forme e nuove soluzioni innovative proprio in materia di immigrazione. Cito, come ho già fatto, il protocollo Italia-Albania che, come sapete, è diventato oggetto anche di una lettera firmata dalla maggioranza dei Paesi membri rivolta alla Commissione, che chiede di portare avanti questo approccio anche per il futuro, definendolo una soluzione da seguire.
Insomma, ci sono, come spesso accade, molti temi sui quali siamo d'accordo. Voglio ringraziare il Primo Ministro ungherese per averci fatto questa visita. Noi ovviamente ci rivedremo tra pochi giorni: il 27 e il 28 è convocato il primo Consiglio europeo di questa nuova legislatura. In quell’occasione avremo modo di discutere sull'agenda strategica e quindi anche, si spera, di quale debba essere la direzione da dare all'Unione europea nei prossimi anni.
Voglio fare in chiusura un grande in bocca al lupo al Primo Ministro Orbán per questi sei mesi di Presidenza di turno del Consiglio Europeo e ovviamente ribadire ancora una volta il pieno supporto dell'Italia per questi importanti mesi che abbiamo di fronte. Grazie.
",2024-06-24,https://www.governo.it/it/articolo/incontro-meloni-orb-n-le-dichiarazioni-ala-stampa/26101
"""Piano Mattei, quali opportunità per Africa, Italia e imprese"", il videomessaggio del Presidente Meloni","Buongiorno a tutti,
voglio salutare e ringraziare il Presidente Sangalli e tutta la Confcommercio per aver promosso quest’iniziativa dedicata al contributo del settore privato italiano al Piano Mattei per l’Africa.
Sono molto felice che il tessuto produttivo ed economico di questa Nazione abbia compreso, fin dall’inizio, l’importanza e la strategicità della sfida che il Governo ha lanciato con l’iniziativa del Piano Mattei. Questo è un elemento molto prezioso perché, se il Piano Mattei sarà un successo e riuscirà davvero a costruire quel nuovo modello di cooperazione e sviluppo con le Nazioni africane che abbiamo in mente, molto dipenderà dal contributo delle nostre imprese, dalla possibilità di mettere le loro energie e la loro concretezza al servizio di questa iniziativa. Perché ciò che distingue il Piano Mattei da tutte le altre iniziative del passato è proprio la sua concretezza. Noi non abbiamo scritto un elenco di buone intenzioni, di dichiarazioni di principio. Abbiamo scritto un piano di obiettivi fattibili, realizzabili, accompagnato da un cronoprogramma ben delineato.
Non avremmo potuto affrontare da soli questa sfida, chiaramente. Per questo, quando abbiamo costruito la governance del Piano, abbiamo deciso di coinvolgere nella Cabina di Regia una rappresentanza del Sistema Italia molto ampia e articolata. Confcommercio è ovviamente una delle realtà alle quali abbiamo chiesto di darci una mano, e ringrazio ancora tutti voi per il contributo e le proposte che avete condiviso con noi - a partire dall’attenzione nei confronti della formazione professionale - e per ciò che continuerete a fare nei prossimi mesi.
La concretezza è il tratto distintivo del Piano Mattei, che abbiamo articolato su sei direttrici di intervento, che sono istruzione e formazione, salute, agricoltura, acqua, energia e infrastrutture, e che sta trovando la sua prima realizzazione con diversi progetti pilota che partono da nove Nazioni: Algeria, Congo, Costa d’Avorio, Egitto, Etiopia, Kenya, Marocco, Mozambico, Tunisia.
Abbiamo portato questo approccio, questo stesso livello di concretezza, anche in ambito G7. Come sapete l’Italia quest’anno ha la responsabilità di guidare il forum. Al Vertice di Borgo Egnazia abbiamo istituito, con la Banca Africana di Sviluppo e la Banca Mondiale, alcuni strumenti finanziari molto innovativi per sviluppare strategie di co-investimento in Africa e abbiamo avviato sinergie strutturate e attività di raccordo tra il Piano Mattei e le iniziative che già esistono, particolarmente sul tema degli investimenti in infrastrutture, e che sono previste dai nostri partner. Penso, ad esempio, alla decisione di contribuire, con un impegno finanziario che può arrivare fino a 320 milioni di euro, a uno dei progetti della Partnership for Global Infrastructure and Investment che è la realizzazione del ‘corridoio di Lobito’, il sistema infrastrutturale che collegherà l’Angola allo Zambia, attraverso la Repubblica Democratica del Congo. Parliamo di un’infrastruttura imponente, che coinvolge numerosi settori e che apre ad opportunità anche per le imprese italiane. Ma ci tengo a ricordare anche l’ottima sinergia che l’Italia ha instaurato con gli Stati Uniti in Kenya, Nazione dove stanno prendendo corpo due progetti pilota del Piano Mattei nel settore dell’energia rinnovabile. Il primo per lo sviluppo della filiera dei biocarburanti, per coinvolgere fino a circa 400 mila agricoltori; il secondo per la produzione di energia geotermica.
Abbiamo lavorato molto in questi mesi, anche per creare una cornice nella quale il settore pubblico e il settore privato potessero lavorare insieme, anche in aree dell’Africa dove l’Italia non è tradizionalmente presente. E siamo impegnati per sostenere ulteriormente l’internazionalizzazione delle nostre aziende, anche riservando una quota del Fondo SIMEST a favore di chi investe in Africa, in particolare le nostre piccole e medie imprese, con finanziamenti che potranno essere utilizzati anche per investimenti produttivi verso il Continente.
E quindi, carissimi, è un grande progetto, una grande iniziativa; chiaramente, per troppo tempo l’Africa è stata una terra - diciamo così - incompresa, sfruttata, spesso guardata dall'alto in basso. L’Africa è, invece, dal nostro punto di vista, un Continente che può sorprendere, se messo nelle condizioni di sfruttare quanto di straordinario possiede e di competere ad armi pari. A noi spetta il compito di collaborare con le Nazioni africane, e di costruire insieme a loro, ai loro sistemi economici e produttivi, sempre più dinamici e intraprendenti, nuove occasioni di sviluppo condiviso. Una cooperazione da pari a pari che deve portare un bilancio positivo per tutti, per crescere insieme, senza approcci caritatevoli o paternalistici. E noi intendiamo farlo non con i proclami, ma con i fatti, trasformando in infrastrutture, progetti concreti, posti di lavoro i nostri propositi.
Abbiamo tanto lavoro da fare, e sono certa che il Governo potrà sempre contare sul vostro contributo. E sul contributo del Sistema Italia nel suo complesso, che ha colto quanto questa iniziativa sia strategica per il nostro futuro e per quello dei nostri ‘dirimpettai’ africani.
Grazie a tutti, e buon lavoro!
",2024-06-20,https://www.governo.it/it/articolo/piano-mattei-quali-opportunit-africa-italia-e-imprese-il-videomessaggio-del-presidente
"50 anni de ""il Giornale"", intervista del Presidente Meloni con il direttore Sallusti","Presidente Meloni: Grazie per questa immeritata presentazione che mi hai fatto. Mi dispiace un po’ che dobbiamo essere brevi secondo me, perché vedo tutte queste persone in piedi, e sarà che io ho dei tacchi di un certo livello - come La Russa impone e la mia statura -, ma penso che potrebbero soffrire molto se ci dilungassimo.
Direttore Sallusti: Entriamo subito nel vivo. Una delle cose che ti invidio è che quando nasce “il Giornale” tu non eri ancora nata. Tu sei giovane. 
Presidente Meloni: Sì io sono nata qualche anno dopo. Beh giovane è un parolone, però sicuramente sono nata qualche anno dopo dalla nascita de “il Giornale”. Penso che ci fosse davvero una ragione molto importante per essere qui stasera, lo voglio dire: ho seguito il tuo intervento, avrei potuto sottoscrivere ogni parola. Credo che la scelta fatta da Indro Montanelli nel 1974, quindi intanto qualche anno dopo il ‘68, anni di piombo, la scelta di far nascere una voce che fosse controcorrente era una scelta di estremo coraggio ed era una scelta non scontata. Tu citavi quando 50 anni fa girare con “il Giornale” poteva essere la ragione di un'aggressione, di insulti, ma io ricordo che, quando ho cominciato a fare politica e lì parliamo dei primi anni 90, quindi non parliamo di 50 anni fa, già eravamo abbastanza avanti, se ti fossi aggirato in alcune facoltà dell'Università la Sapienza di Roma con in mano “Il Giornale”, avresti ugualmente rischiato di essere aggredito, di essere insultato. Ciò non toglie che ci sono stati degli editori, ci sono stati dei giornalisti, ci sono stati dei direttori che hanno scelto di offrire al pubblico, offrire ai lettori una cosa che è molto importante e che è la possibilità di ascoltare tutte le campane, di ascoltare tutti i punti di vista. Io non penso mai che chi compra un giornale lo fa perché aderisce necessariamente al punto di vista di chi scrive. Io credo che chi legge i giornali e cerca di leggerne diversi, lo faccia soprattutto per avere un quadro più completo delle letture possibili. E quindi questo è un servizio di libertà. 
Direttore Sallusti: La vera libertà di stampa è il pluralismo. 
Presidente Meloni: Esattamente. E invece quelli che storicamente ci raccontano di essere i grandi difensori della libertà di stampa e di parola sono anche quelli che per molti anni non hanno tollerato che potessero esserci delle voci distoniche, delle voci diverse. Ciò non toglie, ripeto, che nonostante le difficoltà, c'è qualcuno che questo lavoro lo ha fatto, che lo ha fatto per 50 anni, che lo ha portato fino a noi ed è una storia rara, soprattutto appunto per un giornale che rappresenta una determinata visione, tolti quelli che sono i giornali di partito - cito il Secolo d'Italia. Ma è una storia rara e penso che per quella storia, per questo risultato, per questi 50 anni e per quello che ancora “Il Giornale” ci continua a regalare, noi si debba davvero dire un grazie enorme a tutti i suoi giornalisti, ai suoi editori, quindi storicamente la famiglia Berlusconi e adesso la famiglia Angelucci, ai suoi direttori e quindi tutti i suoi direttori, compreso te Alessandro al quale faccio i miei complimenti e a Vittorio Feltri che non ho ancora visto ma mi avete detto che c'è e quindi gli mando un abbraccio enorme dal palco. Complimenti davvero.
Direttore Sallusti: Dopo veniamo sull'attualità, pensando in queste ore trovavo un’analogia con quello che fece Montanelli. Cioè Montanelli tutto sommato era casato in un bel posto, al Corriere della Sera, una situazione comoda, prestigiosa, dove avrebbe potuto stare fino alla fine, invece ha deciso di rischiare in nome di un'idea. Non si trovava più nell'idea del Corriere della Sera e ha rischiato. Tu in politica hai fatto un po’ la stessa cosa, cioè in fondo tu stavi benissimo in quel, come si chiamava, la Casa delle Libertà, PDL, Partito delle Libertà, e a un certo punto hai deciso di fare come Montanelli. 
Presidente Meloni: Guarda io penso che la cosa più seria che noi abbiamo a disposizione per fare le nostre scelte sia l'istinto. Io ho scelto di non fare mai niente in cui non mi trovo a mio agio. So che questo può comportare dover 
lavorare molto di più, so che può poter comportare dei rischi, però alla fine ho sempre seguito quello in cui stavo bene, in cui mi sentivo a mio agio. Per me non c'è cosa più importante alla fine di questo percorso che poter camminare a testa alta, guardarmi allo specchio e non avere paura di quello che vedo. E alla fine ho portato avanti tutte le mie scelte così, anche quando era difficile, anche quando era doloroso. Quando decisi di lasciare insieme a molti altri che sono qui il Popolo della Libertà non mi trovavo a mio agio, quando ho deciso di non far parte delle varie maggioranze dei vari governi, che pure mi si diceva che sarebbe stata la scelta giusta invece partecipare, quando una cosa non mi appartiene preferisco non farla, nel dubbio. 
Direttore Sallusti: Senti, lasciami fare per per cinque minuti il giornalista. Io credo che non solo i colleghi che sono presenti ma anche i nostri ospiti siano curiosi di sentire dalla tua viva voce un po’ il punto sia pure sintetico e rapido della situazione. La prima domanda che mi viene in mente è se sei soddisfatta e come leggi il risultato delle elezioni europee concluse pochi giorni fa. 
Presidente Meloni: Lo leggo molto bene, il risultato delle elezioni europee. Ribadisco quello che ho detto la sera stessa del voto, che per me è stato un risultato più importante di quello delle elezioni politiche, perché è un voto diverso. Il voto del 2022 poteva anche essere un voto di protesta, di aspettativa, di speranza. Dopo quasi 20 mesi di governo, tra l'altro in una situazione impossibile come quella 
che noi ci troviamo ad affrontare, con scelte che devi fare, che sono spesso anche difficili, che sono scelte coraggiose, il voto degli italiani diventa un voto di conferma.  È un voto più, dal mio punto di vista, concreto, più meditato. E quindi per me è stata una grande soddisfazione. Ed è stata una grande soddisfazione proprio perché per noi non è stato facile fare le scelte che abbiamo fatto in questa situazione complessa in questi due anni. E questo dice una cosa estremamente importante degli italiani: che capiscono il buon senso. E oggi la lettura che, secondo me, la classe politica dovrebbe dare dei cittadini è molto diversa da quella che ha spesso dato. C'è una politica che pensa che quello che sembra valga più di quello che è, che pensa che comunicare sia più importante di fare, che pensa che se menti alla fine forse puoi andare meglio. Non è così, non è così. La gente capisce e capisce anche le materie più complesse, e vede anche quando tu sei chiamato a fare delle scelte complesse. Se le fai con buon senso, gli italiani lo capiscono. Per me questo è fondamentale. Punto primo, punto secondo, sono estremamente fiera del risultato della maggioranza, non semplicemente di Fratelli d'Italia. Ho già fatto i miei complimenti sia ad Antonio Tajani che a Matteo Salvini per il risultato della Lega e di Forza Italia. Si dimostra ancora una volta che il centrodestra può crescere insieme, che non è vero questo racconto che pure viene spesso fatto dagli osservatori, che se un partito andrà bene diventa un cannibale dell'altro. No, noi abbiamo lavorato per crescere tutti, per pescare in altri ambiti, nell'ambito anche di quelli che erano stati indecisi a votare e tutti i partiti della maggioranza sono cresciuti e questo per me è estremamente prezioso, si riavvicina un pochino il bipolarismo, non potrei dire che siamo in un sistema bipolare perché nel centro-destra c'è una coalizione coesa, nel centro-sinistra oggi obiettivamente non c'è, c'è un po' tutto e il contrario di tutto, anzi io vedo che tra il PD a guida Schlein che cresce e il risultato di Bonelli e Fratoianni, vedo un rischio radicalizzazione a sinistra, mentre diciamo l'elettorato più moderato si è chiaramente spostato verso il centro-destra, però sicuramente c'è stata una semplificazione del quadro. La morale è che gli italiani ci chiedono di andare avanti e io intendo farlo, noi intendiamo farlo con una maggiore determinazione. 
Direttore Sallusti: Tra le cose che hai citato, i problemi complicati, le cose complicate da capire, difficili da capire, io ti dirò che pur essendo un addetto ai lavori sia pure non un esperto, per esempio faccio abbastanza fatica a capire che cosa sta succedendo adesso dopo le elezioni in Europa, cioè come stanno andando queste trattative per la formazione del nuovo governo? 
Presidente Meloni: Allora guarda, grazie perché in effetti da molte delle ricostruzioni che io anche leggo mi rendo conto che in effetti è abbastanza complessa la dinamica europea per come noi siamo abituati a leggere la politica. Provo a semplificarti, secondo me intanto bisogna ragionare su due diverse fasi. C'è una prima fase che è il dibattito di questo momento, che riguarda l'individuazione degli incarichi apicali che sono Presidente del Consiglio, Presidente della Commissione, Presidente del Parlamento e Alto rappresentante, di solito avviene tenendo conto di quelli che sono i pesi dei gruppi politici. Lì attualmente c'è un tentativo di accordo tra socialisti, popolari e liberali per cercare di sistemare queste caselle.
Dirò come la penso, come al solito, non si profila il cambio di passo attualmente che era stato immaginato, anche se per onestà intellettuale bisogna dire che è anche frutto del risultato delle elezioni, perché le elezioni in Europa hanno dato un segnale di diversificazione non sufficiente a modificare completamente il quadro, quindi almeno per i popolari e per i socialisti parliamo dei due principali gruppi. E quindi c'è questa fase che attualmente non disegna un cambio di passo.
Quello che io ho trovato surreale, e l'ho detto, lo posso dire a voi perché l'ho già detto il Consiglio europeo, anche se informale, successivo alle elezioni, alcuni siano arrivati con delle proposte di nomi per gli incarichi apicali senza neanche fare la parte, come si dice a Roma, di fare prima una riflessione su quale fosse, diciamo, l'indicazione che arrivava dai cittadini e su quale dovesse essere il cambio di passo sulle priorità. Lo dico a te perché l'ho detto al Consiglio europeo perché io non interpreto la democrazia così e perché penso che siano questi atteggiamenti che hanno allontanato i cittadini europei dalle istituzioni europee. Credo che si sia tentato di correre perché i protagonisti di questo tentativo di accordo si rendono conto che può essere un accordo fragile e questo mi porta alla seconda fase che però per me è molto più importante e che riguarda due questioni sostanzialmente. La prima, comunque vada e chiunque ricoprirà questi incarichi apicali, tutti sanno qual è il ruolo che spetta l'Italia, tutti sanno qual è il ruolo che spetta a una Nazione che è fondatrice dell'Unione europea, che è la seconda manifattura d'Europa, che è la terza economia d'Europa e che ha oggi tra le grandi Nazioni europee il governo più solido di tutti. È un ruolo di massimo rango che chiaramente io intendo rivendicare per l'Italia. La seconda questione è che le elezioni hanno chiaramente spostato il baricentro dell'Europa verso destra e io penso che al di là di quello che accadrà adesso con questi incarichi apicali, lì si possa disegnare un cambio di passo.
Penso che nell'attuale Parlamento, sui vari dossier, si vedrà che quel cambio sulle materie, sulle priorità, sul modo di leggere alcune politiche ci possa essere. Penso che gli stessi popolari si rendano conto ovviamente che per loro continuare a seguire le politiche della sinistra di questi anni sarebbe fatale e quindi il mio ruolo oggi è quello di intanto organizzare il fronte alternativo alla sinistra, dialogare con tutti, è quello che sto facendo. Annuncio che, diciamo, se le cose vanno come credo, il gruppo dei conservatori europei, che è il gruppo che ho l'onore di presiedere, oggi è diventato il terzo gruppo per numero di parlamentari in Europa e quindi io mi sto occupando di questo, dialogando con tutti e aggregando e penso che qualche sorpresa nel futuro dell'Unione Europea sulle maggioranze che si costruiranno sui vari dossier in Parlamento potrebbe arrivare. Spero di aver chiarito un pochino un quadro che è estremamente complesso. 
Direttore Sallusti: Senti, allarghiamo la visuale dall'Europa al mondo, il mondo che tu hai toccato con mano poche ore fa, pochi giorni fa, nel G7 di Borgo Egnazia. Come ne sei uscita da quel G7 rispetto ai grandi temi, alcuni drammatici, che girano per il mondo? Ne sei uscita più ottimista? Come?
Presidente Meloni: Ne sono uscita soddisfatta. Ne sono uscita soddisfatta per il fatto che l'Italia è riuscita a indicare la rotta, a indicare la strada su alcune priorità italiane. La Presidenza italiana aveva immaginato alcune priorità: il governo dell'intelligenza artificiale, il rapporto con l'Africa e il Mediterraneo - che per noi è fondamentale perché il nostro obiettivo deve essere quello di recuperare la nostra centralità nell'ambito mediterraneo -, immigrazione. Al G7 in quasi 50 anni non si era mai parlato di immigrazione, e non è solo parlare di immigrazione. Noi abbiamo assistito in questi anni, Alessandro, a un dibattito sull'immigrazione per cui chi voleva fermare i trafficanti di esseri umani, l'immigrazione illegale era per paradosso il cattivo e chi favoriva il traffico di uomini e donne era quello buono. Ecco, noi abbiamo ribaltato questo paradigma. Oggi tutti ragionano in un altro modo. È stata un'iniziativa italiana, anche con risultati concreti. Perché su tutte le materie principali, ma sulle questioni poste della Presidenza italiana in particolar modo, noi siamo usciti con risultati concreti, che vanno appunto dal tema degli investimenti in Africa - una serie di iniziative che non sto a citare per ragioni di brevità -, al tema dell'intelligenza artificiale, dove bisogna tentare di trovare una sintesi tra la necessità di sviluppare l'intelligenza artificiale e il governo dei rischi. Abbiamo immaginato il tema del labelling, cioè del marchio che consente di riconoscere le aziende che sviluppano l'intelligenza artificiale tenendo in considerazione il tema della centralità dell'uomo. Sulla immigrazione oggi c'è una coalizione per combattere i trafficanti di esseri umani seguendo tra l'altro l'insegnamento di Falcone e Borsellino, cioè “follow the money” - segui i soldi -, quindi andare a colpire i guadagni di questi trafficanti. E io li considero dei risultati molto importanti. Dopodiché - come al solito ovviamente ho letto polemiche di ogni genere - voglio dire anche che: rivendico di aver organizzato un G7 all'altezza della reputazione italiana; rivendico di averlo fatto in una Regione del Sud anche per smontare i pregiudizi che fino al giorno prima dell'inizio del G7 abbiamo letto su alcuni media della stampa internazionale; rivendico di aver fatto mangiare ai Leader delle Nazioni presenti i panzerotti pugliesi. Perché secondo me proprio nel momento in cui si organizza un evento globale si deve sapere che noi non siamo in grado di risolvere i problemi che abbiamo se non ripartiamo dalla nostra identità, se non ripartiamo dalla nostra tradizione, dalle nostre specificità che sono quello che ha fatto la nostra civiltà. Quindi sì, volevo un borgo globale, un borgo - quindi la tradizione - nel quale i Leader del mondo potessero discutere di questioni globali. E sono contenta che ci siano state le mozzarelle annodate a mano, le signore che facevano le collane con i noccioli dell'ulivo, gli artigiani dell'ulivo, anche per raccontare la tragedia della xylella in Puglia. E penso che, siccome questo è un pezzo della grandezza italiana, non si potesse non fare vedere. Infatti, mentre qui facciamo le polemiche, perché purtroppo siamo abituati così, anche quando gli altri ci fanno i complimenti e noi ci facciamo le polemiche, ma comunico che tutti gli altri ci hanno fatto i complimenti per uno dei G7 meglio riusciti della storia del G7. 
Direttore Sallusti: Chiudiamo perché anche i tuoi collaboratori mi fanno degli strani segni. Più o meno un anno fa, tu mi avevi detto una frase che mi aveva colpito: “Se mi fanno arrivare viva alle elezioni europee, poi si va davvero”. Sei è arrivata viva, addirittura stra-viva alle elezioni europee. Come vedi i prossimi tre anni di governo? 
Presidente Meloni: Intanto diciamo che noi, comunque, anche in questo anno e mezzo abbiamo dato il massimo, ma sicuramente il segnale che arriva dai cittadini è un segnale ad andare avanti con ancora maggiore determinazione ed è quello che intendiamo fare dicevo, Alessandro, e lo ripeto. Ricordo che in 20 mesi questo governo ha fatto più riforme di quante non ne siano state fatte negli ultimi anni e anni e anni, riforme coraggiose, e ricordo che dall'altra parte abbiamo un'opposizione che invece è contraria a modificare qualsiasi cosa. Credo che gli italiani debbano scegliere da che parte stare. Io non penso che questa sia una Nazione nella quale le cose vanno tutte bene e penso che le cose che vanno male ci si debba assumere la responsabilità di cambiarle. Quando abbiamo fatto la riforma fiscale, attesa da 50 anni, hanno detto che non andava bene e che eravamo amici degli evasori. Quando abbiamo fatto la riforma sull'autonomia differenziata, che tra l'altro è stata appena approvata, hanno detto che non andava bene perché dividevamo l'Italia. Quando abbiamo fatto la riforma sul premierato hanno detto che non andava bene ma non si è capito perché, perché la verità non la possono dire, cioè che non decidendo più loro nel Palazzo ma decidendo i cittadini fuori del Palazzo a loro non va bene. Quando abbiamo fatto la riforma del codice degli appalti ci hanno detto che non andava bene. Quando abbiamo fatto la riforma della giustizia non ne parliamo. Vuol dire che il nostro sistema istituzionale va bene? Che il fisco andava bene? Che la giustizia andava bene? No, ok? Non c'è una proposta alternativa, c'è solo il mantenimento dello status quo. È un sistema di potere che si difende, ma io non sono qui per sopravvivere, non sono qui per far finta che sto facendo delle cose, né io, né Matteo, né Antonio. Noi siamo qui per cambiarla questa Nazione. E tutte le riforme che abbiamo fatto, se ci fai caso, sono riforme economiche. È una riforma economica la riforma del fisco, che costruisce un rapporto completamente diverso tra lo Stato e i cittadini e dà un segnale molto importante al tessuto produttivo particolarmente. Non disturberemo chi vuole creare ricchezza, che secondo me è un messaggio. Infatti noi lo vediamo nei dati sull'economia, che poi dipendono dal valore delle nostre aziende e dei loro lavoratori, che però oggi forse lavorano in un clima differente, in cui non c'è uno Stato che fa di tutto per impedirti di lavorare, ma c'è uno Stato che ti cammina accanto e cerca di darti una mano a produrre quella ricchezza. Vale così per l'autonomia differenziata, che è fondamentalmente una norma di responsabilizzazione delle classi dirigenti. Vale così per il premierato, perché ho spiegato cento volte come la stabilità politica e avere un governo che risponde a un mandato chiaro dei cittadini faccia la differenza. Noi lo vediamo oggi, con un governo che è stabile, la differenza che questo sta facendo. E vale per la riforma della giustizia, perché segnalo sommessamente che con qualsiasi investitore internazionale io parli, uno dei primi problemi che mi fa è il tema del malfunzionamento della giustizia in Italia. Il prossimo è la burocrazia, che è un altro grande tema del quale bisogna occuparsi. Ma noi andremo avanti con le riforme e gli italiani decideranno alla fine di questa esperienza se vogliono stare con chi difende lo status quo, con chi non vuole cambiare niente, con chi bene o male non vuole mettere in discussione un sistema di potere, o con chi tenta di fare del suo meglio per restituire ai cittadini una Nazione nella quale siamo capaci di liberare le energie che ci sono. 
 
",2024-06-19,https://www.governo.it/it/articolo/intervista-del-presidente-del-consiglio-giorgia-meloni-con-il-direttore-de-il-giornale
Intervento del Presidente Meloni al Vertice sulla Pace in Ucraina,"A seguire, la traduzione di cortesia in italiano.
***
Dear Viola, dear Volodymyr, colleagues,
844 days have passed since the beginning of the Russian war of aggression. 844 days of heroic Ukrainian resistance and of an unwavering unity which never failed to support the Ukrainian people. 
Defending Ukraine means defending that system of rules that holds the international community together and protects every Nation. If Ukraine had not been able to count on our support and therefore would have been forced to surrender, today we would not be here to discuss the minimum conditions for a negotiation. We would be just discussing the invasion of a sovereign state and we can all imagine with what consequences.
Dear colleagues,
Peace does not mean surrender – as President Putin seems to suggest with his latest declarations. It does not. Confusing peace with subjugation would set a dangerous precedent for everyone. Today’s Conference represents a bold initiative, which dismantles certain narratives, or propaganda. No one can question the absolute importance of the three crucial topics of global interest which have been discussed today - nuclear safety, food security and the human dimension, in particular the return of displaced children. They matter to us all, and I think – also from today’s discussion – that there is much we can build from here.
Italy has always done its part, and it does not intend to walk away. However, we need to join all our possible efforts, in order to help Ukraine look towards the future. That’s exactly what we did at the G7 Summit under the Italian Presidency, where we just reached an agreement to make approximately USD 50 billion of additional financial support available to Kyiv by the end of the year, leveraging the extraordinary revenues of the immobilized Russian sovereign assets. This is an extremely significant achievement, the result of great teamwork done by the G7 leaders.  
Dear Volodymyr, I am here to tell you that you can continue to count on us, for as long as it takes. We will continue every possible effort to keep all the international partners engaged, as they are also suffering from the global consequences of this conflict. We intend to do everything in our possibilities to transform a future of peace and freedom for Ukraine into a reality. 
Thank you.
***
Cara Viola, caro Volodymyr, colleghi,
sono trascorsi 844 giorni dall’inizio della guerra di aggressione russa. 844 giorni di eroica resistenza dell’Ucraina e di un’incrollabile unità che non ha mai smesso di sostenere il popolo ucraino.
Difendere l’Ucraina significa difendere quel sistema di regole che tiene insieme la comunità internazionale e protegge ogni Nazione. Se l’Ucraina non avesse potuto contare sul nostro supporto e, pertanto, fosse stata costretta ad arrendersi, oggi non saremmo qui a discutere le condizioni minime per un negoziato. Saremmo qui a discutere soltanto dell’invasione di uno Stato sovrano e possiamo tutti immaginare con quali conseguenze. 
Cari colleghi,
pace non significa resa – come il Presidente Putin sembra suggerire con le sue ultime dichiarazioni. Non è così. Confondere la pace con la sottomissione creerebbe un pericoloso precedente per tutti. La Conferenza di oggi rappresenta un’iniziativa coraggiosa, che smantella certe narrative o propagande. Nessuno può mettere in discussione l’importanza assoluta dei tre temi cruciali di interesse globale che sono stati discussi oggi – sicurezza nucleare, sicurezza alimentare e dimensione umana, in particolare il ritorno dei minori sfollati. Sono importanti per tutti noi, e penso – anche sulla base della discussione odierna – che ci sia tanto che possiamo costruire a partire da qui.
L’Italia ha sempre fatto la sua parte, e non intende sfilarsi. Tuttavia, abbiamo bisogno di unire tutti i nostri possibili sforzi, per aiutare l’Ucraina a guardare al futuro. E’ esattamente ciò che abbiamo fatto al Vertice del G7 sotto la Presidenza italiana, in occasione del quale abbiamo raggiunto un accordo per mettere a disposizione di Kiev, entro la fine dell’anno, un ulteriore sostegno finanziario pari a circa USD 50 miliardi, valorizzando le entrate straordinarie  derivanti dai beni sovrani russi immobilizzati. E’ un risultato estremamente significativo, frutto di un grande lavoro di squadra realizzato dai Leader dei G7.
Caro Volodymyr, sono qui per dirti che puoi continuare a contare su di noi, per tutto il tempo necessario. Continueremo a compiere ogni possibile sforzo per far proseguire l’impegno di tutti i partner internazionali, perché anche loro stanno patendo le conseguenze globali di questo conflitto. Intendiamo fare tutto ciò che ci è possibile per trasformare un futuro di pace e libertà per l’Ucraina in una realtà.
Grazie.
",2024-06-16,https://www.governo.it/it/articolo/intervento-del-presidente-meloni-al-vertice-sulla-pace-ucraina/26031
"Vertice G7, la conferenza stampa del Presidente Meloni","INTRODUZIONE DEL PRESIDENTE MELONI
Grazie a tutti per essere qui. Scusatemi per il piccolo ritardo, è stata anche questa una mattinata con molte cose da fare.
Chiaramente molto volentieri faccio con voi un bilancio finale del Summit dei Leader del G7 sotto Presidenza italiana. 
Non posso non iniziare dicendo che è stato per me e per l’Italia nel suo complesso un onore presiedere questo Vertice, presiedere il G7 nell'arco, come sapete, di tutto il 2024. 
Così come non posso non partire da diversi ringraziamenti che vale la pena di fare. 
Chiaramente devo ringraziare tutta la squadra che ha, in modo così efficace, seguito l'organizzazione di un evento estremamente complesso. 
Così come non posso non ringraziare chi ha curato tutti i negoziati diplomatici, a partire dall'ambasciatrice Elisabetta Belloni, con tutta la sua squadra. Erano negoziati molto complessi. 
Voglio ringraziare anche il mio Consigliere diplomatico, l'ambasciatore Fabrizio Saggio, e poi chi ha fatto sì che un programma molto cadenzato, molto denso, alla presenza di numerose delegazioni - come sapete particolarmente il nostro outreach era molto nutrito -, potesse svolgersi sostanzialmente senza problemi e quindi vanno ringraziati tutti coloro che si sono occupati in generale dell'organizzazione di questo evento sotto tutti i suoi aspetti. 
Devo ringraziare chiaramente tutte le Amministrazioni dello Stato italiano, tutti i funzionari che a ogni livello, in ogni articolazione dello Stato italiano hanno contribuito al successo di questa iniziativa perché, senza timore di smentita, di un successo si è trattato. 
Un ringraziamento particolare, voglio rivolgerlo alle forze di polizia, alle forze armate, che hanno assicurato che tutto si svolgesse nella massima sicurezza. 
Mi permetto di ringraziare anche voi giornalisti, tutti gli operatori dell'informazione. In questi giorni avete fatto la spola un po’ tra Bari e Borgo Egnazia, avete seguito i lavori, li avete raccontati all'Italia, li avete raccontati al resto del mondo. Era per noi ovviamente molto, molto prezioso. 
Sono grata ai pugliesi, sono grata alle istituzioni locali: ci hanno accolto in modo straordinario. Spero che, anche grazie a questo Vertice, questa terra meravigliosa possa essere ancora più riconosciuta, apprezzata, conosciuta, amata a livello mondiale come merita di essere. 
Direi che si è trattato complessivamente di un ottimo gioco di squadra, che rende onore all'Italia nel suo complesso. L'Italia ha dimostrato ancora una volta, caso mai ce ne fosse bisogno, la sua capacità di essere all'altezza e di organizzare eventi di questa straordinaria rilevanza. Deve essere motivo d'orgoglio per tutto il popolo italiano. Noi spesso ci dimentichiamo di ciò di cui siamo capaci, ma oggi è giusto sottolinearlo perché credo che oggi sia sotto gli occhi di tutti. 
Il Vertice dei Leader si è concluso ieri, come sapete, con l'adozione formale di una Dichiarazione finale che era già stata definita il giorno prima. E mi piace sottolinearlo perché non accade spesso, e credo sia un elemento che dimostra l'unità di intenti del G7. 
La Dichiarazione finale è un documento estremamente ampio, estremamente significativo. Contiene molti impegni su altrettante sfide globali che siamo chiamati ad assumerci in questo tempo difficile. Si tratta di impegni concreti, che riguardano questioni dirimenti per il nostro presente, anche per il nostro futuro, e io credo fosse fondamentale ribadire ancora una volta la nostra compattezza di fronte a queste sfide.
Quindi chiaramente un ringraziamento va anche a tutti i miei colleghi - quindi Joe, Emmanuel, Rishi, Olaf, Justin, Fumio, Ursula e Charles -, alle loro squadre, ai loro sherpa, per il contributo positivo, fondamentale, che hanno dato alla riuscita di questo Vertice. 
E ringrazio anche i tanti Leader delle Nazioni e delle Organizzazioni internazionali che hanno partecipato ieri alla Sessione outreach, una delle più nutrite, delle più rappresentative di sempre, che credo abbiano reso questo Vertice ancora più significativo.
Noi abbiamo ospitato i vertici di ONU, Banca Mondiale, Fondo Monetario Internazionale, Banca Africana di Sviluppo, Ocse, oltre ovviamente il Presidente Zelensky, che come sapete ha preso parte durante la prima giornata alla Sessione speciale sull'Ucraina. Ma sono intervenuti anche il Leader del Brasile che è anche Presidente di turno del G20, dell'India, il Presidente di turno dell'Unione Africana, quindi la Mauritania, diverse Nazioni africane e del Mediterraneo - Algeria, Giordania, Kenia, Tunisia e Turchia -, il Golfo con gli Emirati Arabi Uniti. 
 
E credo che questo fosse un altro segnale molto importante da dare, cioè che il G7 non vuole essere - come abbiamo detto ieri durante la sessione Outreach - una fortezza chiusa, non è una realtà che deve difendersi da qualcosa o da qualcuno, è invece un'offerta di valori che vuole aprirsi al mondo per cercare soluzioni legate allo sviluppo insieme. Penso che fosse importante per cercare di smontare quella narrazione che vorrebbe l'Occidente contro il resto del mondo. Non è così e credo che questo approccio sia stato confermato durante la Presidenza italiana. Sono orgogliosa che un racconto completamente diverso sia stato fatto proprio sotto di essa.
Abbiamo vissuto ieri una giornata straordinaria. Io non ho difficoltà a definirlo un momento storico con la presenza del Pontefice, che non smetterò mai di ringraziare abbastanza per il grande regalo che ci ha fatto ieri, non solo partecipando al Vertice: era la prima volta in quasi 50 anni di storia del G7 che un pontefice prendesse parte ai lavori. Lo voglio ringraziare per questo, lo voglio ringraziare chiaramente per averci regalato il suo preziosissimo punto di vista sul tema dell'intelligenza artificiale e anche per il rispetto che ha dimostrato rimanendo oltre tre ore ad ascoltare gli interventi di tutti i Leader in una sessione che era molto lunga. Io l'ho trovato un messaggio straordinario e davvero sarò eternamente grata al Santo Padre per questo regalo davvero importante che ci ha fatto, per questo messaggio straordinario che ha voluto mandare.
Veniamo ai contenuti. Con la Dichiarazione finale il G7 ribadisce chiaramente il suo impegno compatto per difendere il sistema internazionale di regole che è basato sulla forza del diritto, sistema che è stato messo in discussione, che è stato messo a repentaglio con la guerra d'aggressione russa all'Ucraina, con risultati che sono sotto gli occhi di tutti perché i focolai di crisi nel mondo continuano a moltiplicarsi. Differentemente da quanto qualcuno sperava o da quanto qualcuno preconizzava, intendiamo continuare a sostenere l'Ucraina e abbiamo anzi scelto di rafforzare il nostro impegno e le diverse linee di azione con un approccio che continua a essere a 360 gradi per aiutare la Nazione aggredita a guardare al futuro. 
Il G7 ha ribadito questo impegno, ha raggiunto l'accordo che era tutt'altro che scontato per un sostegno finanziario aggiuntivo di circa 50 miliardi di dollari collegato agli extraprofitti derivanti dall'immobilizzazione dei beni russi. Si tratta di un passaggio politico fondamentale, di un accordo dal significato estremamente importante che ora chiaramente dovrà essere definito dal punto di vista tecnico nelle prossime settimane tenendo presente il quadro di riferimento già adottato a livello di Unione europea. 
Confermare il nostro sostegno all'Ucraina per il tempo che sarà necessario rimane anche la condicio sine qua non per avviare qualsiasi iniziativa diplomatica per la soluzione della crisi, anche questo voglio ribadire, cioè la precondizione - lo è dall'inizio - per qualsiasi soluzione di pace. Se oggi si aprirà in Svizzera la Conferenza di pace promossa dal Presidente Zelensky, alla quale partecipa anche l'Italia - è già lì presente il nostro Vice Premier e Ministro degli Esteri, Antonio Tajani - è perché noi con il nostro sostegno deciso, compatto, in questi due anni abbiamo consentito che l'Ucraina non fosse invasa. Vale la pena di ricordarlo sempre. 
Nella Dichiarazione si ritrova anche la piena sintonia sul tema del conflitto in Medio Oriente. Abbiamo confermato il nostro sostegno alla preziosa proposta di mediazione, portata avanti in particolare dagli Stati Uniti, per un cessate il fuoco immediato a Gaza, il rilascio di tutti gli ostaggi e un significativo aumento dell'assistenza umanitaria alla popolazione civile di Gaza. Sono temi dei quali chiaramente io ho parlato anche nell'incontro bilaterale che ho avuto ieri con il Presidente degli Stati Uniti Joe Biden e con diversi altri Leader anche nella mattinata di oggi. 
Voglio dire che sono particolarmente fiera - voglio dirlo a nome dell'Italia - dell'impegno che l'Italia ha saputo dimostrare in questi mesi rispetto alla crisi medio orientale, particolarmente sul fronte umanitario - voglio ribadirlo - perché è un impegno che ci viene riconosciuto da tutti i nostri interlocutori.
Il G7 ha anche ribadito ogni sforzo per scongiurare ogni possibilità di escalation nella Regione, per una soluzione politica duratura della crisi. È stato oggetto delle nostre interlocuzioni con la prospettiva della soluzione a due Stati. È un impegno ribadito anche dalle Nazioni che sono state invitate alla Sessione outreach. 
Come sapete, un focus che ha caratterizzato la Presidenza italiana riguarda particolarmente il rapporto con il Continente africano. Io sono molto fiera del fatto che il G7 abbia condiviso un approccio italiano, un approccio su cui l'Italia ha cercato di essere un punto di riferimento dall’inizio del mandato di questo Governo. Il G7 decide di unire gli sforzi per costruire un nuovo modello di sviluppo e di cooperazione con le Nazioni africane, basato su un partenariato da pari a pari, affinché queste Nazioni possano crescere e prosperare con le risorse che possiedono. 
Noi abbiamo condiviso ad alto livello diverse iniziative su questo fronte, soprattutto lavorando per rafforzare la sinergia tra progetti diversi e perfettamente compatibili. Da una parte chiaramente il Piano Mattei per l'Africa, iniziativa tutta italiana, dall'altra il Global Gateway dell'Unione europea e, dall'altro ancora, la Partnership for Global Infrastructure and Investment del G7, iniziativa avviata due anni fa. 
Voi avete visto che sulla sinergia tra questi tre piani di investimenti in Africa noi abbiamo anche organizzato un Side event, con il coinvolgimento anche del settore privato, di aziende leader italiane e statunitensi, nonché delle Banche internazionali di sviluppo. Credo che questa iniziativa abbia rappresentato uno dei fiori all'occhiello di questo Summit dei Leader del G7, perché offre la dimensione della concretezza con la quale noi vogliamo lavorare su questi temi. 
Di Africa si è parlato molto, si è parlato in tantissime iniziative internazionali, si è scritto in moltissimi documenti, ma io credo che quello che fa la differenza in questo tempo sia dimostrare che i documenti non finiscono lì e che a quei documenti seguono fatti concreti.
Quello che noi stiamo facendo è esattamente questo. Abbiamo rafforzato gli impegni pregressi per lo sviluppo sostenibile, ma soprattutto abbiamo lanciato una serie di nuove iniziative importanti, molto concrete nel campo della sicurezza alimentare, nel campo dell'energia, nel campo delle tecnologie digitali, delle infrastrutture. E credo che questo sia ciò che fa la differenza. 
E quindi cito, velocemente: la Puglia Food Security Initiative, che ha l'obiettivo di rafforzare la produzione agricola in Africa e rendere più sostenibili, più resistenti i sistemi alimentari di quelle Nazioni; la Energy for Growth in Africa, per favorire lo sviluppo di infrastrutture per la produzione e distribuzione di energia verde. È un'iniziativa adottata dal G7, alla quale hanno aderito anche sette Nazioni africane e alcune Nazioni che erano parte dell'outreach invitato ieri. Intendiamo chiaramente estenderla, estenderla in maniera trasparente, in maniera aperta. Aggiungo poi: il G7 Hub on Sustainable Use of Land, per promuovere l'uso sostenibile delle terre; l'African Virtual Investment Platform, la G7 Platform for Green Investments, per incoraggiare gli investimenti nel Continente con un'attenzione particolare rivolta al tema delle tecnologie pulite. In ultimo, cito anche la creazione di un Centro per sostenere l'avvio di ecosistemi digitali in Africa, in particolare nel campo dell'intelligenza artificiale. Sono progetti ad alto potenziale che intendiamo sviluppare in maniera sinergica, sempre agganciandoli al Global Gateway e al PGII, e sempre ovviamente anche al Piano Mattei. 
Molto importante è anche l'impegno del G7 per aumentare la partecipazione dell'economia africana e nelle catene globali del valore, nell'ottica di favorire lo sviluppo e la distribuzione della ricchezza di quelle Nazioni. 
Come vedete, dicevo, non si tratta semplicemente di documenti: ai nostri impegni abbiamo cercato sempre di far seguire anche delle iniziative concrete che da questo Vertice potessero partire. 
Lavorare a un approccio nuovo nella cooperazione con il Continente africano, come voi sapete, dal mio punto di vista è anche il modo migliore di affrontare un'altra grande emergenza globale, che è il governo dei flussi migratori, perché questo G7, sempre su impulso italiano, per la prima volta nella sua storia ha parlato anche di governo dei flussi migratori. 
Nella dichiarazione finale viene ribadito infatti l'impegno comune per affrontare le cause profonde della migrazione, per garantire quello che secondo noi è il primo dei diritti che va garantito, che è il diritto a non dover emigrare, a non dover essere costretti a lasciare la propria terra, la propria casa, potendo trovare in quella terra e in quella casa le condizioni per la propria realizzazione. 
Ma abbiamo preso impegni anche sull'altra faccia della medaglia di questo problema che è la lotta contro i trafficanti di esseri umani. Abbiamo convenuto che sia necessario costruire un coordinamento a livello internazionale, una coalizione globale contro i trafficanti di esseri umani mettendo a sistema gli sforzi per contrastare una piaga che alimenta i flussi dell'immigrazione illegale che di fatto per noi rappresentano una nuova forma di schiavitù. Io sono particolarmente fiera della discussione dei risultati su questo tema perché non era mai stato trattato in questo Vertice, non era mai stato trattato con tanta chiarezza. Abbiamo portato un modello che è tutto italiano, che nasce da due grandi italiani, Giovanni Falcone e Paolo Borsellino, che nel combattere la mafia chiedevano di seguire i soldi, “follow the money”.
Oggi le Nazioni Unite ci dicono che la tratta di esseri umani è diventata l'attività più redditizia al mondo per le reti criminali, ha superato il traffico di armi eguaglia il traffico di droga. Ecco, io credo che se noi colpiamo al cuore di queste organizzazioni criminali seguendo i proventi dei loro traffici, questo può fare la differenza della nostra capacità di combattere questi schiavisti del terzo millennio. 
Come sapete, una parte altrettanto significativa dei nostri lavori ha riguardato la questione dell'intelligenza artificiale. L'intelligenza artificiale è stata voluta dalla Presidenza italiana come un'altra delle nostre priorità, come abbiamo detto nei documenti e durante i due giorni del Vertice, si tratta di una delle sfide più complesse e più impattanti che abbiamo di fronte. 
Il nostro obiettivo è garantire che questa nuova tecnologia, nel momento in cui la sviluppiamo, rimanga in ogni caso controllata dall'uomo, mantenga l'uomo come suo ultimo fine. Su questo chiaramente il Santo Padre ha dato un suo contributo straordinario, anche morale, dando però concretezza al concetto che era stato promosso proprio dalla Santa Sede di “algoretica”, cioè dare un'etica agli algoritmi. Siamo riusciti a far adottare l'iniziativa, nelle nostre conclusioni, di un marchio che consente alle imprese che adottano un codice di condotta di essere riconoscibili dai cittadini e dai consumatori.
Abbiamo avviato, come avevamo annunciato, un focus sull'impatto che l'intelligenza artificiale può avere nel mercato del lavoro, consapevoli come siamo che questa rivoluzione tecnologica avrà delle conseguenze su tutti i settori e sulla vita, potenzialmente di milioni e milioni di lavoratori. 
La dichiarazione si occupa di molti altri temi, Indo-Pacifico, sicurezza economica, catene di approvvigionamento, si occupa del nesso clima-energia. 
Siamo consapevoli chiaramente che le grandi sfide del mondo di oggi siano pienamente interconnesse, per questo abbiamo voluto mantenere, costruendo sui risultati della Presidenza giapponese dello scorso anno, abbiamo mantenuto alte le priorità dei temi legati all'Indo-Pacifico, alla sicurezza economica, con l'obiettivo di dare un messaggio chiaro, particolarmente alla Cina. Noi siamo aperti al dialogo, però le nostre imprese devono poter competere ad armi pari, perché il mercato può essere libero solamente se è anche equo. Quindi libero mercato ma in un quadro di concorrenza leale.
Abbiamo riservato una particolare attenzione anche al Mediterraneo, che è il nostro mare, che ha ritrovato una sua centralità. Si tratta del mare di mezzo tra i due grandi spazi marittimi del globo, come abbiamo detto in questi giorni, l'Atlantico da una parte, l'Indo-Pacifico dall'altra, passando per il Golfo Persico. Una centralità che può dare l'occasione all'Italia, se sfruttata bene, anche di diventare uno snodo verso il resto d'Europa, non solo dal punto di vista energetico. Noi abbiamo parlato molto di energia in questi mesi, ma penso anche alla questione dei dati, che sono “l'energia” delle nostre società digitali, lo saranno progressivamente sempre di più. 
Credo che ci siano progetti, come ad esempio il progetto Blue-Raman, che collegherà l'India alle economie europee, passando per il Mediterraneo, sia uno di quei progetti strategici che possono fare scuola. 
Tra i temi che affronta la Dichiarazione finale c'è ovviamente la questione legata ai cambiamenti climatici, questione sulla quale è necessario mantenere alta l'ambizione in termini di risultati da raggiungere senza però adottare posizioni ideologiche o preconcetti. La sfida per l'Italia rimane sempre quella della neutralità tecnologica.
Dobbiamo lavorare anche come G7 con un approccio pragmatico che ci consenta di mantenere gli impegni che abbiamo preso a livello internazionale, da ultimo alla COP28 di Dubai, tenendo sempre presenti quelle che sono le esigenze del nostro sistema produttivo e dei nostri cittadini. Non possiamo cioè cadere nel paradosso che per proteggere l'ambiente finiamo per avvantaggiare Nazioni che sono in competizione con noi e che non si fanno grandi problemi, ad adottare pratiche commerciali molto aggressive, spesso proprio a danno dell'ambiente. 
In ambito G7 abbiamo concordato anche un forte impegno politico in favore di un sistema di tassazione internazionale più giusto e stabile, la famosa Global Minimum Tax, è un tema al quale, come sapete, io tengo particolarmente, al quale ho lavorato come Presidente di turno del Forum. Ieri abbiamo ascoltato il Segretario Generale dell'Ocse spiegarci che la Convenzione multilaterale che è stata negoziata proprio in ambito Ocse, a Parigi, sulla tassa minima globale, è pronta per essere firmata sul piano tecnico. Il G7 e l'Ocse su questo tema hanno lavorato in parallelo anche con il G20. Tocca adesso agli Stati esprimere la volontà politica di aderire. Quella dell'Italia ovviamente c'è e mi auguro che sia fatto al più presto. 
Questi sono i contenuti principali di un Vertice, e di un documento che, come vedete, sono stati molto densi. Io sono molto molto soddisfatta di questo lavoro.
Nel corso di questo Vertice ho avuto anche molti incontri bilaterali. A partire da quello con il Presidente Biden, con il quale ho discusso soprattutto dei principali scenari di crisi internazionale, del rafforzamento anche della nostra cooperazione bilaterale, con riferimento agli investimenti nel settore delle nuove tecnologie. Voglio ricordare che nell'ultimo anno o poco più, l'export italiano negli Stati Uniti è cresciuto di quasi 7 miliardi. Dimostra come stia crescendo una cooperazione che è per noi molto preziosa.
Ho avuto colloqui con il Primo ministro Trudeau, con il Presidente Lula, chiaramente per assicurare continuità tra il lavoro della Presidenza italiana di quest'anno e il lavoro della Presidenza canadese del prossimo anno, tra il lavoro del G7 e il lavoro del G20 che, come sapete, quest'anno ha la Presidenza del Brasile. Con il Canada abbiamo anche adottato il Piano d'azione per rafforzare la cooperazione bilaterale, così come con il Giappone, con il Primo Ministro Kishida, con il quale pure ci siamo incontrati. 
Nelle mie discussioni invece con il Primo Ministro Modi ho esplorato, abbiamo esplorato modalità per approfondire il nostro partenariato strategico che è stato avviato nel 2023. Con il Presidente Algerino Tebboune abbiamo fatto il punto sull'avanzamento particolarmente dei progetti pilota che sono legati al Piano Mattei per l'Africa.
Il Piano Mattei per l'Africa è stato anche al centro del colloquio con il Presidente della Banca Mondiale e con il Presidente della Banca di Sviluppo Africana. 
Insieme alla Banca Mondiale abbiamo adottato una Dichiarazione di intenti che ci permetterà di realizzare iniziative congiunte di sviluppo nelle Nazioni africane; con il Presidente della Banca di Sviluppo Africana Adesina abbiamo lanciato nuovi strumenti finanziari per l'attuazione del Piano Mattei, soprattutto per incoraggiare gli investimenti privati nel continente. E questi sono alcuni degli incontri che ho avuto nel corso del Vertice, ma è evidente che ho avuto scambi con tutti i Leader presenti. Quindi cito anche il Re di Giordania, il presidente Milei, lo Sceicco Mohammed bin Zayed, il Presidente del Kenya Ruto, il Segretario Generale delle Nazioni Unite. Insomma, abbiamo parlato in questi giorni con tutti i Leader. Ho avuto anche la possibilità di uno scambio con il Presidente di turno dell'Unione africana, che è il Presidente della Mauritania, che, come sapete, è stato il nostro keynote speaker nella sessione Outreach, proprio sul tema del continente africano.
Si è chiuso il Vertice dei leader, però i lavori della Presidenza italiana proseguono. Nelle prossime settimane, nei prossimi mesi, si svolgeranno altre riunioni ministeriali nelle quali chiaramente continueremo ad approfondire le nostre priorità. È un impegno iniziato il primo gennaio che da qui alla fine di quest'anno, vedrà l'Italia ospitare 21 riunioni ministeriali, più di 130 riunioni di gruppo di lavoro tecniche, oltre agli incontri dei Gruppi di impegno nella società civile, cito il Civil 7, Women 7, Youth 7, Labour 7, il Business 7, e per la prima volta voglio ricordare anche che la Presidenza italiana quest'anno ha voluto organizzare riunioni specifiche dedicate al tema della difesa, e al tema della disabilità. Lo considero un altro fiore all'occhiello della Presidenza italiana, non era mai accaduto che questo tema avesse una sua specifica riunione ministeriale nell'ambito del G7, così come il turismo. 
Sono molto molto fiera del lavoro che abbiamo fatto, sono molto fiera del successo di questo Vertice. L'Italia in questi giorni è chiaramente stata al centro del mondo, gli occhi del mondo sono stati puntati su di noi, era una grande responsabilità ma sono davvero orgogliosa di come la nostra Nazione sia riuscita ancora una volta a stupire e a tracciare la rotta. Quindi grazie ovviamente a tutti quelli che ci hanno lavorato perché è stato uno straordinario gioco di squadra. Grazie. 
",2024-06-15,https://www.governo.it/it/articolo/vertice-g7-la-conferenza-stampa-del-presidente-meloni/26022
"Intervento di apertura del Presidente del Consiglio Giorgia Meloni alla sessione ""Intelligenza Artificiale, Energia, Africa/Mediterraneo""","A seguire la traduzione di cortesia
***
My dear friends, 
good evening everyone, and thank you very much for accepting the invitation to participate in the G7 Outreach session here in Puglia under the Italian Presidency.
We didn’t choose this place by chance, we chose it because Puglia is a southern region of Italy and because it is a land that has historically represented a bridge between West and East, a place of dialogue in the ‘middle sea’ that, through northern Africa and the Middle East, connects the two great maritime spaces of the globe: the Atlantic on one side and the Indo-Pacific on the other.
This place and this wide outreach that we wanted to invite are a clear message from the G7 under the Italian Presidency. We will never accept the narrative that wants the ‘West against the rest’. We know we can only deal with the global challenges we are facing if we are able to cooperate with respect and with a peer-to-peer approach. Among the many global challenges that we are called on to face in this period, we decided to dedicate the Outreach session to those that we consider very pressing: Artificial Intelligence first of all, with the opportunities it opens up and the risks it hides; the Mediterranean, an area of crisis and a place of dialogue; the African continent, with which we work to build a completely new cooperation as equals; and, obviously, the need to deal without ideological approaches with climate change, which impacts above all on the nations of the Global South.
We will have two keynote speakers to start our work. His Holiness Pope Francis, who gave us the great honour to participate in our working session and will share with us his point of view on Artificial Intelligence. It is the first time that a Pontiff participates in a meeting of the Group of Seven, and this inevitably makes today’s appointment a historic moment. So, I will never thank you enough for being here, Your Holiness.
Then we will have His Excellency Mohamed Ould Ghazouani, President of Mauritania and rotating Chair of the African Union, who will bring the point of view of African nations on the expectations of the continent.
I’ll stop here. Thank you again, Your Holiness. The floor is yours.
***
Cari amici,
buonasera a tutti, e grazie davvero di aver accettato l’invito a partecipare alla sessione Outreach del G7 qui in Puglia sotto Presidenza italiana. 
Non abbiamo scelto questo luogo per caso. Lo abbiamo scelto perché la Puglia è una regione del Sud Italia, e perché è una terra che storicamente ha rappresentato un ponte tra Occidente e Oriente, un luogo di dialogo nel “mare di mezzo” che, attraverso l’Africa del Nord ed il Medio Oriente, collega i due grandi spazi marittimi del globo: l’Atlantico da una parte e l’Indo-Pacifico dall’altro.
Questo luogo, e quest’ampia outreach che abbiamo voluto invitare, danno un messaggio chiaro da parte del G7 sotto Presidenza italiana. Non accetteremo mai la narrativa che vuole “the West against the rest”, ovvero l’Occidente contro gli altri. Sappiamo che possiamo affrontare le sfide globali che abbiamo di fronte solo se siamo in grado di cooperare con rispetto e con un approccio da pari a pari. Abbiamo deciso di dedicare la sessione outreach, tra le molte sfide globali che in questa epoca siamo chiamati ad affrontare, a quelle che consideriamo molto urgenti: l’intelligenza artificiale prima di tutto, con le opportunità che apre e i rischi che nasconde; il Mediterraneo, area di crisi e luogo di confronto; il Continente Africano, con il quale lavoriamo per costruire una cooperazione completamente nuova, tra pari; e ovviamente, la necessità di occuparsi, senza approcci ideologici, dei cambiamenti climatici che impattano soprattutto sulle nazioni del sud globale.
Avremo due Keynote speaker per l’avvio dei nostri lavori. Sua Santità Papa Francesco, che ci ha fatto il grande onore di partecipare alla nostra sessione di lavoro e che condividerà con noi il Suo punto di vista sul tema dell’intelligenza artificiale. E’ la prima volta che un Pontefice prende parte ai lavori del Gruppo dei Sette, e questo rende inevitabilmente l’appuntamento di oggi un momento storico. Quindi non smetterò mai, Sua Santità, di ringraziarla per essere qui. 
E poi avremo Sua Eccellenza Mohamed Ould Ghazouani, Presidente della Mauritania e Presidente di turno dell’Unione Africana, che porterà il punto di vista delle nazioni africane sulle attese del Continente.
Mi fermo qui. Grazie ancora, Sua Santità. A Lei la parola.
[Traduzione di cortesia]
",2024-06-14,https://www.governo.it/it/articolo/intervento-di-apertura-del-presidente-del-consiglio-giorgia-meloni-alla-sessione
"Vertice G7, le dichiarazioni alla stampa del Presidente Meloni (LIS)","Buonasera a tutti,
approfitto, quasi alla chiusura di questa prima giornata dei lavori del Leader Summit del G7 sotto Presidenza italiana per condividere con voi alcune importanti notizie. Sono state quattro oggi le sessioni di lavoro, la prima dedicata all'Africa, la seconda alla crisi in Medio Oriente, le due successive all'Ucraina, la prima di queste allargata al Presidente Zelensky e a queste sessioni si è poi aggiunto, come avete visto, un evento a margine che ha avuto come focus la Partnership for Global Infrastructure and Investment, uno dei grandi progetti in ambito G7 per lo sviluppo e la crescita delle nazioni più fragili, in particolare in Africa e in Asia. Voglio dire che sono molto soddisfatta del confronto, sono molto soddisfatta dei risultati che abbiamo raggiunto oggi, a partire ovviamente dal tema del sostegno all'Ucraina.
Sono trascorsi 841 giorni dall'inizio della guerra di aggressione russa all'Ucraina. In questo lungo periodo l'eroica resistenza degli ucraini ha impedito a Putin di portare a compimento il suo piano e la compattezza e l'unità d'intenti dell'Occidente hanno assicurato alla nazione aggredita gli aiuti necessari per difendere la propria libertà. Il G7 ha chiaramente ribadito questo impegno e vi confermo che abbiamo raggiunto l'accordo politico per fornire un sostegno finanziario aggiuntivo all'Ucraina di circa 50 miliardi di dollari entro fine anno grazie a un meccanismo di prestiti per la cui restituzione potranno essere utilizzati gli extraprofitti derivanti dai beni russi immobilizzati nelle nostre giurisdizioni. Non parliamo chiaramente di una confisca di questi beni ma degli interessi che maturano nel corso del tempo. Capite bene che quello di oggi è un passaggio politico fondamentale che ora dovrà velocemente essere definito dal punto di vista tecnico tenendo conto del quadro di riferimento già adottato a livello di Unione europea, ma è un risultato non scontato del quale vado particolarmente fiera.
Ci siamo occupati, dicevamo, anche del conflitto in Medio Oriente, su questo punto confermo il sostegno unanime alla proposta di mediazione degli Stati Uniti per un cessate il fuoco immediato a Gaza, per il rilascio di tutti gli ostaggi e per un significativo aumento dell'assistenza umanitaria alla popolazione civile di Gaza. Il G7 ha ribadito ogni sforzo per scongiurare un'escalation nella regione, per una soluzione politica duratura della crisi, con la prospettiva della soluzione dei due popoli in due Stati. Abbiamo, come dicevo, dedicato un focus all'Africa, tema al quale, come ormai sapete, la Presidenza italiana tiene particolarmente, del quale continueremo a parlare anche nella giornata di domani, sia nella sessione dedicata alla migrazione, che sarà la sessione di apertura della mattinata, sia nella sessione che vedrà anche il coinvolgimento delle Nazioni dell'outreach.
Ho raccolto dai miei colleghi ampio sostegno, ampia condivisione per il Piano Mattei per l'Africa, per l'approccio italiano che è un approccio di cooperazione da pari a pari con le Nazioni Africane, che sta dando i suoi frutti con l'avvio dei primi progetti pilota. In questo caso il salto di qualità riguarda la volontà di far dialogare i diversi strumenti che abbiamo messo in piedi negli anni a livello nazionale, a livello multilaterale, il Piano Mattei da una parte, le iniziative strategiche del G7 e dell'Unione Europea, quindi il PGII e il Global Gateway, perché si possano mettere a sistema i vari interventi e si possano portare avanti in un modo più coordinato. L'Italia ha anche annunciato di voler contribuire a uno dei progetti strategici del PGII, che è il cosiddetto Corridoio di Lobito, l'imponente sistema infrastrutturale che ha come obiettivo quello di collegare l'Angola allo Zambia, attraverso la Repubblica Democratica del Congo, e di connettere così mercati regionali e mercati globali. Sono felice anche di annunciare l'istituzione di nuovi strumenti finanziari presso la Banca Africana di Sviluppo, che ringrazio per una collaborazione che è stata molto preziosa, per sviluppare strategie di co-investimento negli ambiti del Piano Mattei, un’intesa quadro anche con la Banca Mondiale, sempre per agevolare i nostri investimenti nel continente. Voglio anche ringraziare gli Emirati Arabi Uniti per il primo contributo che è stato garantito al fondo dei multidonatori. Avete visto il side event sul PGII con la partecipazione anche del settore privato, delle banche multilaterali di sviluppo, un'iniziativa che dimostra la nostra volontà di far seguire azioni concrete ai nostri impegni. Da questo G7 non vogliamo che escano solamente documenti, vogliamo che escano anche fatti concreti che costruiscono quegli impegni. Avete visto ora e voglio davvero tornare a ringraziarli questa straordinaria dimostrazione del reparto attività sportive di paracadutismo dell'esercito brigata Folgore, davvero non era facile, adesso il vento è un po' calato, ma quando loro sono scesi con il paracadute, immaginate il peso tra il paracadute e una bandiera così grande, quella precisione non era affatto scontata, davvero penso che ci hanno fatto fare una figura molto bella e li ringrazio ancora una volta. Chiaramente la giornata, come sapete, si concluderà al castello di Brindisi per la cena offerta dal Presidente della Repubblica Sergio Mattarella che anche voglio ringraziare già da ora.
Ci aspetta domani una giornata altrettanto importante, con un pizzico d'orgoglio direi una giornata storica. Domani noi accoglieremo il Santo Padre, come ho detto già diverse volte, è la prima volta che un Pontefice partecipa ai lavori del G7. Io sono davvero orgogliosa che questo accada per la prima volta sotto la Presidenza italiana. Domani parleremo di intelligenza artificiale, di Indo-Pacifico, di sicurezza economica, di come avere catene d'approvvigionamento più vicine, più resistenti agli shock e torneremo, come si diceva, su Africa e Mediterraneo. Domani sera approveremo le conclusioni del Vertice, su cui c'è già un consenso dei leader e quindi pensavo che fosse utile fare un punto alla fine di questa prima giornata e chiaramente ci vedremo anche nella giornata di domani e soprattutto nella conferenza stampa di sabato. Vi ringrazio, buona serata, spero che siate stati bene.
 
",2024-06-13,https://www.governo.it/it/articolo/vertice-g7-le-dichiarazioni-alla-stampa-del-presidente-meloni/25990
"Vertice G7, l'intervento del Presidente Meloni al Side event on the G7 Partnership for Global Infrastructure and Investment (PGII)","Colleagues, friends, representatives of the Italian and US private sector, 
the Partnership for Global Infrastructure and Investment is among the strategic projects launched within the G7, to support the development and economic growth of the most fragile nations, particularly in Africa and Asia. 
When this initiative was launched two years ago, we immediately believed in it because it has the same approach that inspires the Mattei Plan for Africa, the plan that Italy is carrying out together with the African Nations to encourage quality investments and large projects in the infrastructure, energy and production fields, with a focus on training and education in the African continent. 
It is the same spirit of the Global Gateway, promoted by the European Union and specifically aimed as well at the African continent.
We consider the PGII, the Mattei Plan and the Global Gateway the three pillars of a broader G7 strategy to build a new model of partnership with the African Nations. To this end, we intend to create, between these three initiatives, structured synergies and coordinated activities, to maximize efforts and investments, and thus obtain greater benefits for everyone. 
The first element of this synergy, which I am very proud to announce here today, is Italy's choice - through the Mattei Plan - to contribute, alongside the EU Global Gateway, to one of the strategic projects of the PGII. I am referring to the ""Lobito Corridor"", the crucial infrastructure system which aims to connect Angola to Zambia, through the Democratic Republic of the Congo, and to connect regional markets to global ones.
Another significant step in our commitment is the decision to raise the strategic profile of the PGII, through the establishment, within the G7, of a Secretariat capable of strengthening its implementation and better coordinating the partners. This is essential as collaboration and coordination are critical elements for the success of the interventions we are carrying out together with the African nations. 
I think of the excellent synergy that Italy has established with the United States in Kenya, one of the Nations where two pilot projects in the renewable energy sector of the Mattei Plan – one for the development of biofuels, the other for the production of geothermal energy - are taking shape. 
To accelerate the implementation of all these initiatives it is crucial to pool and combine financial resources. We have worked extensively in recent months in this direction, and I am particularly proud to announce the establishment, together with the African Development Bank, of innovative financial instruments, which are open to the contribution of those interested in developing co-investment strategies. 
And I would like in this context to acknowledge the United Arab Emirates for having made an initial contribution to our multi-donor fund, a fund that we hope will also grow together with you in the coming months.
Alongside all this work, we also intend to support the Virtual Platform for Investments in Africa, launched by the African Union and the OECD, to improve transparency and public policies on investments in the continent. This is an instrument that aims to enhance the great potential of African nations, which are strengthening their ties through a free trade area on a continental scale. 
For too long Africa has been misunderstood and exploited, looked down on from above. But Africa is instead a continent that can surprise if put in the conditions to take advantage of what is extraordinary about it. It is up to us to collaborate with African nations, and to build with them new development opportunities, with a peer-to-peer approach, in order to grow together. We want to do it not through lectures and documents but with facts, turning our intentions into building blocks, answers and jobs.  
Here, my wish for each of us is that new synergies, and new opportunities, but in particular concrete answers, may arise from this meeting. 
Now the word goes to the President of the United States, Joe Biden, whom I thank again.
****
Colleghi, amici, rappresentanti del settore privato italiano e statunitense, 
la Partnership for Global Infrastructure and Investment è uno dei progetti strategici lanciati in ambito G7 per sostenere lo sviluppo e la crescita economica delle Nazioni più fragili, in particolare in Africa e in Asia. 
Quando quest’iniziativa è stata lanciata due anni fa, noi abbiamo creduto subito nella sua validità perché l’approccio che la anima è lo stesso che ispira il Piano Mattei per l’Africa, il piano che l’Italia sta portando avanti insieme alle Nazioni africane per favorire investimenti di qualità e grandi progetti in campo infrastrutturale, energetico, produttivo, con un focus alla formazione e all’istruzione nel continente africano. 
È lo stesso spirito che si ritrova anche nel Global Gateway, promosso dall’Unione europea e rivolto anch’esso specificatamente al Continente africano.
 
Noi consideriamo la PGII, il Piano Mattei e il Global Gateway i tre pilastri di una strategia più ampia del G7 per costruire un nuovo modello di partenariato con le Nazioni africane. Abbiamo a tal scopo intenzione di creare, tra queste tre iniziative, sinergie strutturate e attività di raccordo, per massimizzare gli sforzi e gli investimenti. E ottenere così maggiori benefici per tutti. 
Il primo tassello di questa sinergia, che sono orgogliosa di annunciare qui oggi, è la scelta dell’Italia - attraverso il Piano Mattei - di contribuire, al fianco del Global Gateway della UE, ad uno dei progetti strategici della PGII. Mi riferisco al “Corridoio di Lobito”, l’imponente sistema infrastrutturale che ha come obiettivo quello di collegare l’Angola allo Zambia, attraverso la Repubblica Democratica del Congo, e di connettere i mercati regionali a quelli globali.
 
Un altro significativo passo del nostro impegno è la decisione di innalzare il profilo strategico della PGII, attraverso l’istituzione in ambito G7 di un Segretariato in grado di rafforzarne l’attuazione e coordinare al meglio i partner. Perché la collaborazione e il coordinamento sono elementi decisivi per la buona riuscita degli interventi che stiamo realizzando insieme alle Nazioni africane. 
Penso all’ottima sinergia che l’Italia ha instaurato con gli Stati Uniti in Kenya, uno dei Paesi dove stanno prendendo corpo due progetti pilota nel settore dell’energia rinnovabile del Piano Mattei - il primo per lo sviluppo dei biocarburanti, il secondo per la produzione di energia geotermica.
 
Per accelerare l’attuazione di tutte queste iniziative è cruciale mettere in sinergia le risorse finanziarie. Abbiamo lavorato molto in questi mesi in questa direzione, e sono particolarmente orgogliosa di dare notizia dell’istituzione, presso la Banca Africana di Sviluppo, di strumenti finanziari innovativi, aperti al contributo di chi è interessato a sviluppare strategie di co-investimento. 
E desidero, in questo contesto, ringraziare gli Emirati Arabi Uniti per aver dato un primo contributo al fondo multi-donatori, fondo che speriamo possa crescere anche insieme a voi nei prossimi mesi.
 
A tutto questo lavoro intendiamo affiancare anche il sostegno alla Piattaforma virtuale per gli investimenti in Africa, lanciata dall’Unione Africa e dall’OCSE, per migliorare la trasparenza e le politiche pubbliche sugli investimenti nel continente. È uno strumento che ambisce a valorizzare il grande potenziale delle Nazioni africane, che stanno rafforzando i propri legami attraverso un’area di libero scambio su scala continentale. 
 
Per troppo tempo l’Africa è stata incompresa, sfruttata, guardata dall'alto in basso. Ma l’Africa è invece un continente che può sorprendere, se messo nelle condizioni di sfruttare quanto di straordinario possiede. A noi spetta il compito di collaborare con le Nazioni africane, e di costruire insieme a loro nuove occasioni di sviluppo, con un approccio da pari a pari, per crescere insieme. Vogliamo farlo non con le conferenze e i documenti, ma con i fatti, trasformando in mattoni, risposte, posti di lavoro i nostri intendimenti. 
 
Ecco, l’augurio che faccio ad ognuno di noi è che da quest’incontro possano nascere nuove sinergie, e nuove opportunità, ma soprattutto nuove risposte concrete. 
Ora la parola va a Joe, che ringrazio ancora.

[Traduzione di cortesia]
",2024-06-13,https://www.governo.it/it/articolo/vertice-g7-lintervento-del-presidente-meloni-ide-event-g7-partnership-global-infrastructure
"Vertice G7, l'intervento di apertura dei lavori del Presidente Meloni ","Buongiorno a tutti, benvenuti in Italia.
Sono molto orgogliosa, è un doppio onore per me accogliervi tanto nella mia veste di Primo Ministro della Repubblica Italiana quanto nella mia veste di Presidente di turno del Gruppo dei Sette. È la settima volta che l'Italia ha la responsabilità di guidare questo Forum che nel 2025 compirà 50 anni e in questi decenni ha chiaramente assunto un ruolo insostituibile nella gestione delle crisi globali, particolarmente di quelle che mettono a repentaglio la nostra libertà e le nostre democrazie.
L'Italia ha scelto di ospitare il Summit dei Leader in Puglia. Non è stata una scelta casuale, lo abbiamo fatto perché la Puglia è una regione del sud Italia e il messaggio che vogliamo dare è di un G7 che sotto Presidenza italiana vuole rafforzare il suo dialogo con le Nazioni del Sud globale. Lo abbiamo fatto perché questa terra è storicamente un ponte tra occidente e oriente, è una terra di dialogo al centro del Mediterraneo, di quel mare di mezzo che collega i due grandi spazi marittimi del globo, cioè l'Atlantico da una parte e l'Indo-Pacifico dall'altra. Quel mare è rappresentato anche nel simbolo che l'Italia ha scelto per questa Presidenza italiana, insieme a un altro simbolo della nostra identità che è l'ulivo secolare, con le sue radici solide, le sue fronde proiettate nel futuro, tra le fronde sette olive che sono i simboli delle nostre Nazioni che cooperano insieme sulle grandi sfide globali. Tutti questi simboli offrono uno spaccato degli obiettivi della Presidenza italiana, da una parte chiaramente valorizzare ciò che ci unisce, rafforzare la nostra collaborazione, dall’altra sapere dialogare con tutti, cioè il G7 non è una fortezza chiusa in sè stessa che deve magari difendersi da qualcuno, è un'offerta di valori che noi apriamo al mondo per avere come obiettivo quello di uno sviluppo condiviso. Sono molti i punti all'ordine del giorno dei nostri lavori.
Chiaramente avremo modo di discutere molto e approfonditamente in questi due giorni in un programma che è diventato parecchio denso. Parleremo ovviamente delle crisi in atto a partire da Ucraina e Medio Oriente, costruiremo sui lavori della Presidenza giapponese avanzando sulla necessità di creare catene di approvvigionamento solide e controllabili, su quella che è probabilmente la sfida più complessa del nostro tempo, e cioè l'avvento dell'intelligenza artificiale generativa, chiaramente con la necessità di coglierne le opportunità governandone i rischi, torneremo sull'importanza di una nostra maggiore attenzione alla regione dell'Indo-Pacifico, ma come sapete la Presidenza italiana ha voluto dedicare ampio spazio a un altro continente che è fondamentale per il futuro di tutti noi, che è l'Africa, con le sue difficoltà, le sue opportunità, ci chiede un approccio diverso da quello che spesso abbiamo dimostrato in passato. All'Africa, non solo all'Africa, è legata un'altra questione fondamentale che l'Italia ha messo al centro della Presidenza, che è la questione della migrazione, il ruolo sempre più preoccupante che stanno assumendo organizzazioni di trafficanti, sfruttando la disperazione degli esseri umani. Quindi molto lavoro da fare, ma io sono certa che riusciremo in questi due giorni a portare avanti un confronto che sarà in grado di regalare risultati concreti e misurabili. Quindi davvero grazie a tutti per essere qui. È per noi un orgoglio ospitarvi, lo è per l'Italia intera e spero che in questi due giorni, nonostante si lavori moltissimo, riuscirete anche ad assaporare un pò dell’ospitalità per la quale l'Italia è famosa nel mondo.
Grazie.
",2024-06-13,https://www.governo.it/it/articolo/vertice-g7-lintervento-di-apertura-dei-lavori-del-presidente-meloni/25986
"Nuova carta “Dedicata a Te” 2024, il videomessaggio del Presidente Meloni","Dal giorno in cui sono diventata Presidente del Consiglio la mia priorità è sempre stata una soltanto: lavorare per aiutare le famiglie, sostenere in particolare le famiglie più fragili, le famiglie in difficoltà. Famiglie che per far fronte alle spese di tutti i giorni si sono dovute confrontare in questi anni con un nemico in più, che era l'inflazione.
È la ragione che ha spinto il Governo a concentrare gran parte delle risorse disponibili in misure di carattere redistributivo e a sostegno dei redditi più bassi, così da dare un aiuto concreto a coloro che ne avevano più bisogno.
Lo abbiamo fatto tagliando i contributi a carico dei lavoratori dipendenti, azzerandoli per le mamme lavoratrici dipendenti con almeno due figli, riducendo l'IRPEF, abbassando le tasse sui premi di produttività fino a 3000 euro e alzando la soglia di detassazione del cosiddetto beneficio marginale, che i datori di lavoro possono dare ai lavoratori, con un occhio di favore a quei lavoratori che hanno figli a carico.
Ma lo abbiamo fatto anche aumentando le pensioni minime, indicizzando pienamente quelle fino a quattro volte il minimo INPS, con un'iniziativa che è stata molto apprezzata dalle famiglie, che è la Carta ""Dedicata a te"".
È una carta che permette alle famiglie, con un reddito ISEE fino a 15.000 euro, di avere un plafond a disposizione da poter spendere per l'acquisto di genero di prima necessità, alimentari, carburanti, abbonamenti del trasporto pubblico locale. È un'iniziativa che il Governo ha deciso di confermare e rifinanziare anche aggiungendo maggiori risorse.
Destiniamo alla carta 600 milioni di euro e questo ci consente di raggiungere due obiettivi a  cui tenevamo particolarmente: alzare il  plafond a 500 euro e allargare la platea  dei beneficiari. Ma questa carta ci consente anche di ottenere un altro scopo, che è sostenere le filiere produttive italiane. È un'iniziativa frutto di un grande lavoro di squadra.
Desidero ringraziare non solo tutti i Ministri che hanno lavorato su questa iniziativa, a partire dal Ministro dell'Agricoltura e della Sovranità alimentare Francesco  Lollobrigida, ma anche i Comuni, l'INPS, Poste Italiane, la filiera agroalimentare nel suo complesso, oltre ovviamente agli esercenti e alla distribuzione.
Un grande lavoro di sistema, un lavoro corale che ci consente oggi di confermare questo piccolo ma decisivo aiuto ulteriore per le famiglie più fragili ed esposte all'inflazione.
 
",2024-06-06,https://www.governo.it/it/articolo/nuova-carta-dedicata-te-2024-il-videomessaggio-del-presidente-meloni/25961
"Visita in Albania, introduzione del Presidente Meloni delle dichiarazioni con il Primo Ministro Rama","Grazie Primo Ministro, buongiorno a tutti.
Voglio dire che sono contenta di essere qui, che sono contenta di avere questa occasione, che sono contenta di aver con il Primo Ministro Edi Rama avuto l'occasione di verificare lo stato d'attuazione delle strutture che erano previste dal Protocollo d'Intesa tra Italia e Albania, che i nostri governi hanno sottoscritto sette mesi fa per il rafforzamento della collaborazione in materia migratoria.
Voglio dire che, chiaramente, come si evince molto bene dalle parole del Primo Ministro Edi Rama, Italia e Albania sono storicamente Nazioni amiche, sono storicamente Nazioni abituate a lavorare e a collaborare insieme. E voglio ringraziare ancora una volta il Primo Ministro Rama, tutto il popolo albanese per aver offerto il loro aiuto all'Italia, per aver stretto con noi un Accordo che io considero un Accordo di grande respiro europeo. 
Al Primo Ministro Rama, al popolo albanese, seguendo le parole che abbiamo appena ascoltato, voglio anche rinnovare tutta la mia solidarietà, la mia vicinanza, la vicinanza del Governo italiano, del popolo italiano, per gli attacchi che hanno ricevuto in questi mesi, da quando cioè hanno deciso di offrire, anche con questo Governo, la loro collaborazione all'Italia. 
Noi abbiamo assistito in questi mesi a una durissima campagna denigratoria del Governo albanese, della Nazione nel suo complesso, che è stata addirittura dipinta come una sorta di narco-Stato controllato dalla criminalità organizzata. Solo che qualcosa in questo racconto non torna. Perché non è la prima volta che il Primo Ministro Rama e l'Albania, come si ricordava, offrono la loro collaborazione all'Italia, solo che in tutti i casi precedenti l'Albania è sempre stata giustamente raccontata come una Nazione che dimostrava la sua sincera voglia di essere parte della casa comune europea e quindi di cercare soluzioni comuni con gli altri Paesi e che non mancava mai, in particolare con l'Italia, di far avere il suo supporto. 
Io ricordo l'ultima volta in cui questo è accaduto - l'ultima volta in ordine cronologico - quando nei giorni più drammatici dell'emergenza Covid il Governo albanese con generosità e con coraggio inviò 30, tra medici e infermieri, in Lombardia, epicentro del contagio. 
Anche in quell'occasione, come in tutte le precedenti, il Primo Ministro Rama fu lodato, fu ringraziato. Uno dei principali quotidiani italiani titolò allora “la favola bella del Premier Rama, per lui elogio bipartisan della politica italiana”; quello stesso quotidiano oggi lo definisce spregiudicato, perché per molti il punto di vista è cambiato quando il Governo ha deciso di continuare questa collaborazione anche con il nuovo Governo italiano, come aveva fatto almeno con i cinque Governi precedenti, ma insomma per quello che sono stato in grado di ricostruire.
Però voglio dire al Primo Ministro Rama, se lo può consolare, che il bersaglio in realtà non è lui e che gli italiani capiscono, sono riconoscenti, sono riconoscenti al Governo, sono riconoscenti al popolo albanese per questo altro sforzo importante di amicizia che sta facendo per darci una mano. 
Quando l'estate scorsa io sono venuta qui in Albania e ho iniziato a discutere con il Primo Ministro Rama di questo accordo, noi siamo partiti da alcune considerazioni di fondo. La prima di queste considerazioni - come diceva anche Edi - è che l'immigrazione irregolare di massa è un fenomeno che chiaramente l'Unione europea e gli Stati membri della Ue non possono affrontare da soli. Da questo punto di vista riteniamo che la collaborazione anche degli Stati Ue con gli Stati - speriamo per poco tempo - ancora extra-Ue sia fondamentale, e che sia importante lavorare tutti insieme per rilanciare e rafforzare quella cooperazione. 
Allora, Italia e Albania hanno lavorato insieme a questo Accordo che fa esattamente questo e che si pone sostanzialmente tre obiettivi: contrastare il traffico di esseri umani; prevenire i flussi migratori irregolari; accogliere in Europa solamente chi ne ha davvero diritto, chi ha davvero diritto alla protezione internazionale. 
Con questo Accordo l'Albania, come voi sapete, ha dato la possibilità all'Italia di utilizzare alcune aree demaniali albanesi, Shengjin - che è dove ci troviamo oggi - e l'area di Gjader - tra Lezha e Scutari -, nelle quali l'Italia sta realizzando due strutture dove gestire l'ingresso e l'accoglienza temporanea degli immigrati che vengono intercettati in mare. Si tratta, come ho detto molte volte, di un accordo estremamente innovativo. Quando noi lo abbiamo sottoscritto, forse lo ricorderete, mi sono augurata che potesse diventare un modello e oggi possiamo dire con orgoglio che lo sta diventando, se è vero come è vero, che qualche settimana fa circa quindici Nazioni europee su ventisette, quindi la maggioranza degli Stati membri dell'Unione europea, ha sottoscritto e ha inviato un appello alla Commissione europea sull'immigrazione per chiedere, tra le altre cose, che l'Unione segua il modello italiano dell'Accordo con l'Albania. Perfino la Germania, anche essa a guida socialista, ha dichiarato attraverso le parole del suo Ministro dell'Interno di seguire con interesse questo Accordo.
Allora noi, chiaramente forti di questa attenzione che ci arriva anche dai nostri partner internazionali, oggi, a sette mesi dalla firma dell'Accordo, siamo qui per annunciare il completamento della prima struttura, quella nella quale ci troviamo, di Shengjin. La struttura nella quale ci troviamo assolverà le funzioni tipiche dei centri di prima accoglienza, cioè gli hotspot, che chiaramente ci sono anche in Italia, che sono dedicati ai migranti che vengono soccorsi e sbarcati. Qui quindi si effettua, per capirci, lo screening sanitario, l'identificazione, il fotosegnalamento, la formalizzazione della domanda di protezione internazionale. Al porto di Shengjin potranno sbarcare, come pure abbiamo già detto, solamente migranti salvati in acque internazionali da navi italiane, mentre non saranno portati in Albania soggetti vulnerabili, ovvero minori, donne, anziani, persone fragili.
L'altra struttura, quella di Gjader, che è in via di completamento, avrà invece tre diverse finalità. Sarà la struttura dove verranno espletate le procedure accelerate di frontiera che, come voi sapete, devono essere completate in massimo 28 giorni e prevedono: l'udienza di convalida; l'esame della domanda di protezione internazionale da parte della Commissione d'asilo, che avverrà da remoto; la decisione su eventuali ricorsi. I migranti che potranno essere sottoposti alla procedura accelerata saranno quelli provenienti dai cosiddetti Paesi di origine sicuri, elenco che di recente - come pure sapete - il Governo ha ampliato e che ora comprende anche Bangladesh, Camerun, Colombia, Egitto, Perù e Sri Lanka. E quindi ampliamento che consente di aumentare la platea dei migranti che potranno essere condotti in Albania invece che in Italia. 
Voglio anche ricordare sul tema delle procedure accelerate di frontiera, che in forza del nuovo patto di migrazione e asilo, queste procedure diventeranno obbligatorie in tutta l'Unione europea. Ricordo anche che l'Unione europea, nella revisione del bilancio pluriennale, ha inserito un apposito stanziamento per facilitare proprio queste procedure accelerate e quindi, rispetto al racconto che si fa di violazione dello Stato di diritto e amenità varie, la realtà è ben altra. 
La struttura di Gjader avrà anche funzioni di C.P.R. e quindi a Gjader verranno trattenuti migranti ai quali è stata negata la protezione internazionale, quindi che non hanno titolo a entrare in Italia, in Europa, in attesa del rimpatrio e all'interno della struttura ci sarà anche un'area dedicata alla detenzione dei migranti che dovessero commettere reati all'interno dei centri.
La giurisdizione di questi centri sarà italiana, il personale che opererà all'interno sarà italiano, l'ordine pubblico all'interno dei centri sarà assicurato dalla polizia italiana. Il governo albanese assicura invece la collaborazione con le sue forze di polizia per la sicurezza e la sorveglianza esterna della struttura.
Il complesso dei due centri sarà operativo dal 1 agosto del 2024. Chiaramente c'è chi ha sollevato le obiezioni sui tempi, quindi sulla operatività dei centri, sulle quali ci sarebbe un ritardo, tra questi anche diversi parlamentari dell'opposizione, che è un po' curioso perché prima ci accusano di voler creare Guantánamo e poi si lamentano per i tempi di costruzione di Guantánamo, ma insomma, c'è una lucida coerenza anche in questo. Il punto è che noi qui vogliamo fare le cose per bene anche perché se quello che qui abbiamo immaginato funzionerà - e funzionerà -, allora noi avremo inaugurato una fase completamente nuova nella gestione del problema migratorio. L'Accordo potrebbe essere replicabile in molti Paesi, potrebbe diventare una parte nella soluzione strutturale dell'Unione europea. Questo lo capiamo noi e lo capiscono ovviamente anche i sostenitori dell'immigrazione incontrollata che non a caso concentrano su questo progetto una posizione decisa e feroce. Abbiamo molti occhi puntati addosso, vogliamo riuscire. Quindi un obiettivo del genere val bene due mesi di ritardo, se necessario - che poi sono dovuti soprattutto alla natura del terreno di Gjader, che ha richiesto interventi di rafforzamento che non avevamo previsto -, soprattutto a fronte di un problema che si trascina dal 1991 e che nell'ultimo decennio non ha mai visto soluzioni davvero efficaci. 
Questa finalmente può esserlo per quello che riguarda chiaramente la gestione dei migranti che attraversano il mare per arrivare in Europa, perché poi noi abbiamo dall'altra parte tutto il tema degli Accordi con i Paesi del Nord Africa.
Per capire la portata di quello di cui sto parlando, dal 1 gennaio del 2024 in Italia sono arrivate dai cosiddetti “Paesi sicuri” oltre 11.000 persone. Con una stima prudenziale - immaginando che di queste 11.000 persone i soggetti vulnerabili siano almeno la metà -  se i centri fossero stati già funzionanti noi avremmo potuto condurre in Albania 5.500 migranti. Con la ricettività attuale i centri avrebbero permesso di ospitare tutte queste persone.
La gestione dei servizi poi è stata affidata tramite procedura negoziata dalla Prefettura di Roma alla società Medihospes Cooperativa Sociale, che già gestisce numerosi centri di accoglienza in tutta Italia. Il trasporto sarà curato da navi governative italiane - Marina, Capitanerie di Porto, Guardia di Finanza. Da settembre sarà anche noleggiato un traghetto che potrà funzionare da hotspot flottante. Il Ministero dell'Interno, come pure sapete, ha pubblicato una manifestazione di interesse per la aggiudicazione del servizio al costo di 13,5 milioni di euro. Il ricorso al noleggio di navi private è una misura cautelare che dipende chiaramente dalla situazione internazionale, dalle tensioni nel Mediterraneo, dalle tensioni del Mar Rosso, che non rendono certo il fatto di poter contare per quel periodo sulle navi della Marina Militare.
Ultimo capitolo è quello dei costi, su cui pure si è scritto e detto molto. Complessivamente i fondi assegnati per l'attuazione del protocollo ammontano a 670 milioni di euro per cinque anni, quindi 134 milioni di euro l'anno. 134 milioni per i centri qui in Albania corrispondono al 7,5% delle spese connesse all'accoglienza dei migranti sul territorio nazionale. E noi siamo convinti che queste risorse non siano da considerarsi un costo aggiuntivo per due ragioni. Punto primo, perché i migranti che verranno condotti qui in Albania avrebbero comunque dovuto essere accolti in Italia, dove costano, segnalo. Punto secondo, perché noi riteniamo che l'elemento di maggiore utilità di questo progetto sia che può rappresentare uno straordinario strumento di deterrenza per i migranti illegali decisi a raggiungere l'Italia e l'Europa, oltre ovviamente a un efficace mezzo di contrasto delle reti di trafficanti, perché lì sì ci sono dei trafficanti che noi cerchiamo di combattere. Che vuol dire anche portare a un contenimento dei costi.
Ricordo che nei primi cinque mesi di quest'anno i flussi di migranti illegali che sono sbarcati in Italia sono diminuiti di quasi il 60%, quindi c'è stato già un contenimento dei costi. Chiaramente con la deterrenza rappresentata anche da un progetto come questo, noi consideriamo di abbattere quei costi ancora di più e quindi non stiamo spendendo risorse aggiuntive, stiamo facendo un investimento. 
Al netto di questo, facendo un rapido calcolo, con l'attuale capienza di questi centri a pieno regime, considerando i migranti che non vengono accolti in Italia, in Italia risparmieremo 136 milioni di euro. Cioè il costo dei migranti che possono essere accolti qui in Italia vale 136 milioni di euro.
Siamo molto soddisfatti - voglio dire in chiusura - del lavoro che abbiamo fatto fin qui. Voglio ringraziare tutti quelli che lo hanno reso possibile, chiaramente a partire dal Primo Ministro Rama e dai suoi Ministri. Voglio ringraziare i miei Ministri, il Ministro Piantedosi che è qui presente, particolarmente il Ministro Tajani, il Ministro Crosetto. Voglio ringraziare il Genio Militare, voglio ringraziare tutte le amministrazioni dello Stato coinvolte che hanno dato un contributo decisivo. Voglio ringraziare l'Ambasciatore Bucci, nostro ambasciatore a Tirana, che ha seguito passo passo tutto l'Iter. Quindi grazie davvero a tutte le forze dell'ordine, grazie davvero a tutti coloro che hanno messo testa e cuore per realizzare questa iniziativa.
E voglio dire in chiusura ancora una volta che con questo Accordo l'Albania si conferma non solo una Nazione amica dell'Italia - noi siamo il primo partner commerciale, il nostro interscambio vale il 20% del PIL albanese, tra le nostre comunità ci sono intensi rapporti culturali, sociali, come dimostra anche il fatto che il Primo Ministro parli italiano quasi meglio di me -, ma anche una Nazione amica dell'Italia e una Nazione amica dell'Unione europea.
La verità è che l’Albania già si comporta come se fosse uno Stato membro dell’Unione europea anche se formalmente non lo è, e fa scelte perfettamente in linea con quei principi di solidarietà e di cooperazione che sono alla base della famiglia europea. L'Italia, non a caso, è da sempre uno dei maggiori sostenitori dell'ingresso dell'Albania nell'Unione europea e più in generale una delle Nazioni che più hanno investito nel rapporto con i Balcani occidentali. 
Ribadisco che considero questo Accordo un accordo dal grande spirito europeo e sono orgogliosa di essere stata protagonista insieme al Primo Ministro Rama di questo percorso.
Quindi grazie ancora Edi, grazie a te, grazie al tuo Governo, grazie al tuo popolo.
",2024-06-05,https://www.governo.it/it/articolo/visita-albania-introduzione-del-presidente-meloni-nelle-dichiarazione-con-il-primo-ministro
"Sanità, il Presidente Meloni presenta i provvedimenti approvati dal Consiglio dei Ministri","Questa mattina il Consiglio dei Ministri ha approvato due importanti provvedimenti che riguardano la sanità. Avevamo promesso ai cittadini che ci saremmo occupati di due problemi che in passato non sono mai stati affrontati efficacemente, ovvero l'abbattimento delle liste d'attesa e la cronica carenza di medici e personale sanitario. 
Questa mattina lo abbiamo fatto.
La sanità chiaramente è di competenza delle Regioni dalla riforma del Titolo V del 2001 fatta dalla sinistra e quindi le liste d'attesa competono alle Regioni, ma noi abbiamo deciso di fare la nostra parte per aiutare le Regioni ad affrontare questo problema. 
Con la Legge di bilancio avevamo portato il fondo sanitario al suo livello più alto di sempre con 134 miliardi di euro nel 2024. Avevamo destinato oltre 500 milioni di euro per l'abbattimento delle liste d'attesa.
Con i provvedimenti che abbiamo portato oggi in Consiglio dei Ministri facciamo dei passi in avanti molto significativi. 
Prima di tutto istituiamo un sistema nazionale di monitoraggio delle liste d'attesa, regione per regione, prestazione per prestazione, per capire dove sia necessario intervenire e in che modo. È, dal nostro punto di vista, uno strumento fondamentale ma che incredibilmente non esisteva fino ad oggi perché evidentemente nessuno prima di noi ci aveva pensato.
L'altra novità fondamentale che rendiamo obbligatorio per legge è il meccanismo per il quale il medico che fa la prescrizione deve anche indicare la priorità e il tempo massimo di attesa possibile per quella prescrizione. Le Regioni non potranno più chiudere le liste d'attesa e dovranno organizzarsi per rispettare queste tempistiche. Chiaramente aiutiamo le Regioni a fare questo lavoro, prevedendo che le Regioni possano far ricorso se non riescono a rispettare i tempi anche alle prestazioni intramoenia, cioè quelle che i medici fanno a livello ambulatoriale nelle strutture pubbliche e alle strutture private accreditate.
I cittadini pagheranno solo il ticket e la differenza in termini di costo che dovranno sostenere le Regioni sarà coperta dalle risorse che lo Stato ha stanziato in Legge di bilancio per l'abbattimento delle liste d'attesa. Allo stesso tempo prevediamo delle norme per evitare abusi nell'attività di intramoenia, stabiliamo cioè che le ore di attività libero-professionale non possano in nessun caso superare le ore di attività in ospedale; prevediamo ancora che le visite e le prestazioni sanitarie si possano fare anche fuori dal normale orario, anche di sabato, anche di domenica; interveniamo sulla carenza di medici. Per il 2024 il tetto di spesa per le assunzioni sale dal 10 al 15% e dal 2025 lo aboliamo del tutto e lo sostituiamo con un meccanismo capace di calcolare realmente il fabbisogno del personale territorio per territorio.
Contemporaneamente puntiamo a contrastare la pratica odiosa dei cosiddetti ""medici gettonisti"", problema del quale ci siamo occupati fin dal nostro insediamento, mandando i NAS nelle strutture sanitarie e riscontrando abusi incredibili. Detassiamo le retribuzioni dei medici per le prestazioni aggiuntive che servono ad abbattere i tempi delle liste d'attesa, prevediamo un maggiore coinvolgimento degli specializzandi. 
In tutto questo stiamo aumentando i posti a medicina, arriveremo ad avere a disposizione 30 mila studenti in più in pochi anni e stiamo lavorando anche per superare finalmente la lotteria dei test d'ingresso a medicina.
Accompagniamo tutto questo con un sistema di controlli, premialità e sanzioni, istituendo uno specifico organismo di controllo presso il Ministero della Salute e prevedendo che i dirigenti delle aziende sanitarie che rispetteranno gli obiettivi di riduzione delle liste d'attesa avranno più soldi, mentre quelli che non li rispetteranno ne avranno di meno. 
Dunque maggiori responsabilità per tutti, per lo Stato, per le Regioni, per i dirigenti delle Asl, ma anche per i cittadini, che in questo devono anche loro darci una mano. Se da una parte noi garantiamo l'aumento dell'offerta di visite e prestazioni anche attraverso l'obbligo per ogni CUP regionale di avere la disponibilità sia delle prestazioni fornite dalle strutture pubbliche, sia di quelle fornite dal privato accreditato, dall'altra parte un cittadino che prenota una visita e non può andare, deve disdire, perché altrimenti quello sarà tempo perso anche per gli altri.
Quindi per rispetto a chi è in fila, i cittadini che non annulleranno la prestazione e non si presenteranno dovranno comunque pagare il ticket anche se in misura ridotta. 
Queste sono le novità principali dei due provvedimenti che abbiamo approvato oggi, un decreto legge e un disegno di legge, che ci tenevo a farvi conoscere. Sono provvedimenti molto articolati che contengono anche tante altre misure. Penso agli oltre 500 milioni di euro di fondi europei che stiamo destinando alle Regioni del Sud per acquistare macchinari e formare il personale sanitario; penso allo stanziamento straordinario di 60 milioni per i dipartimenti di salute mentale, in un tempo nel quale il tema della salute mentale sta diventando sempre più preoccupante.
Io sono soddisfatta di questo lavoro che abbiamo fatto, desidero ringraziare il Ministro della Salute, chiaramente c'è ancora molto da fare, ne siamo consapevoli, e intendiamo monitorare costantemente i risultati che daranno questi provvedimenti, ma io penso che siamo sulla strada giusta.
",2024-06-04,https://www.governo.it/it/articolo/sanit-il-presidente-meloni-presenta-i-provvedimenti-approvati-dal-consiglio-dei-ministri
Videomessaggio del Presidente Meloni per l’Assemblea nazionale di Confapi,"Buongiorno a tutti,
ringrazio il Presidente Camisa per l’invito e saluto gli oltre 800 imprenditori e imprenditrici che partecipano all’Assemblea nazionale della Confederazione Italiana della piccola e media Industria Privata. Ho accettato molto volentieri l’invito di Confapi a portare il mio contributo all’evento di oggi perché Confapi è da sempre un interlocutore importante del Governo, un interlocutore importante delle Istituzioni e rappresenta un pezzo insostituibile del nostro tessuto produttivo italiano, che è la piccola e la media impresa.
Senza la piccola e media impresa l’Italia non sarebbe quella che è. Non sarebbe la terza economia d’Europa, la seconda manifattura del Continente e la nostra Nazione non vanterebbe primati in tantissimi campi. La piccola e media impresa è il motore dell’economia italiana, e il Governo ha il dovere di essere al suo fianco. Perché non è lo Stato a creare ricchezza, ma sono le aziende con i loro lavoratori a farlo, e il compito dello Stato è invece quello di creare un ambiente che sia il più possibile favorevole a chi fa impresa.
Questa è la visione che ispira il lavoro del Governo, e che ha trovato concretezza nei provvedimenti che abbiamo adottato in questo primo anno e mezzo. Penso alla riforma fiscale, che stiamo attuando con grande velocità per ridurre la pressione fiscale e per costruire un nuovo rapporto tra Fisco e contribuente, ispirato alla fiducia e alla collaborazione. Ne è un esempio il concordato preventivo biennale, strumento che darà a milioni di piccole imprese e lavoratori autonomi la possibilità di accordarsi preventivamente con il fisco sulle imposte da pagare per due anni, senza essere soggetti ad accertamenti.
Penso anche agli incentivi per le imprese che assumono, con la super deduzione del costo del lavoro secondo il principio “più assumi meno paghi” che abbiamo previsto con la legge di bilancio e, più di recente, con gli esoneri contributivi totali per i datori di lavoro che assumono giovani e donne, soprattutto nelle regioni del Sud.
Abbiamo declinato la nostra attenzione nei confronti del mondo produttivo e delle piccole e medie imprese in tanti altri provvedimenti, e quando abbiamo dovuto confrontarci con alcune grandi sfide.
Una delle priorità del Governo in Europa è stata quella di riportare razionalità, pragmatismo, buon senso nella sfida della transizione ecologica ed energetica, rimettendo mano alle norme più ideologiche del “Green Deal” che avrebbero messo in ginocchio interi nostri settori produttivi. Come è accaduto con la vittoria ottenuta sulla modifica del cosiddetto “regolamento imballaggi”, provvedimento che nella versione originaria avrebbe messo a repentaglio il 25% del Prodotto interno lordo italiano e travolto intere filiere della nostra economia. Ovviamente, il lavoro che dobbiamo portare avanti in Europa non è finito, ma è necessario che le buone ragioni dell’Italia abbiano sempre più forza e ascolto nei contesti europei.
È una sfida che possiamo vincere, e che possiamo vincere tutti insieme: Governo, Istituzioni, associazioni di categoria, parti sociali. Lo abbiamo dimostrato su altri dossier e possiamo essere decisivi anche su molti altri che arriveranno in futuro, per costruire un’Europa più giusta, più attenta alle istanze dell’economia reale, più vicina alle imprese e ai lavoratori.
È quello che intendiamo fare, anche grazie al vostro contributo, alle vostre idee e alle vostre proposte.
Quindi, grazie ancora al Presidente Camisa e a tutti voi! Buon lavoro.
",2024-05-30,https://www.governo.it/it/articolo/videomessaggio-del-presidente-meloni-l-assemblea-nazionale-di-confapi/25910
"Visita ed inaugurazione del centro sportivo a Caivano, l'intervento del Presidente Meloni","Buongiorno a tutti,
grazie davvero di essere qui. Saluto ovviamente tutte le autorità, civili, militari, religiose, saluto la stampa, soprattutto saluto gli atleti, i ragazzi che sono qui presenti. E non posso non aprire senza fare dei ringraziamenti. Chiaramente anche io a tutte le persone che hanno dato un contributo di buona volontà per questa scommessa che avevamo fatto e particolarmente voglio ringraziare Padre Maurizio Patriciello perché - come lui correttamente ha ricordato - senza la sua insistenza e determinazione tutto questo non sarebbe iniziato. Voglio ringraziare i Ministri che si sono occupati particolarmente di questa struttura, ma come sapete tutto il Governo è impegnato su Caivano. Ringrazio ovviamente il Ministro Abodi, il Ministro Piantedosi che sono qui oggi con noi.
Consentitemi un ringraziamento particolare al Sottosegretario Alfredo Mantovano perché senza la sua tenacia forse le tempistiche non sarebbero state così veloci; e ovviamente voglio ringraziare il Commissario Ciciliano per la serietà, per la creatività, per la determinazione con la quale ha operato su questo territorio. Io non posso non confessare che la mia emozione stamattina è un po' ai limiti della commozione. Questa è una di quelle giornate nelle quali l'affanno, i problemi, i sacrifici che fai, l'ansia che a volte ti prende, in cui tutto improvvisamente assume un senso in questa particolare missione che svolgiamo. Perché, benché la sfida di Caivano sia chiaramente stata una delle mie principali scommesse e del Governo, forse non ero preparata all'emozione che ho provato stamattina, dopo pochi mesi dall'ultima volta che eravamo venuti qui e all'impatto della differenza di quello che ci siamo trovati di fronte, non solo per l'impatto visivo, ma per il messaggio che quell'impatto racconta. Il messaggio è che lo Stato può fare la differenza, che le istituzioni possono fare la differenza, che lo Stato può mantenere i suoi impegni, che le istituzioni possono mantenere i loro impegni. E lo Stato qui e le istituzioni si sono comportate come dovrebbero comportarsi sempre. Si sono resi conto di un problema, sono stati chiamati da un cittadino a rendersi conto di un problema, hanno proposto una soluzione, hanno fatto un annuncio e quell'annuncio non è caduto nel vuoto. Quell'annuncio è diventato un fatto che i cittadini possono vedere, che possono toccare, che possono vivere e questo vuol dire accendere una speranza e vuol dire farlo in territori nei quali troppo spesso le istituzioni hanno pensato che di speranza non potesse essercene. È un messaggio molto potente. Chiaramente noi dobbiamo ricordare sempre da dove partiamo per arrivare fin qui. Perché noi partiamo da un orrore, dall’orrore indicibile della violenza perpetrata dal branco su due bambine innocenti alle quali è stato strappato tutto, vittime di un crimine che chiaramente ci toglie il fiato.
Noi siamo partiti da quell'orrore e dal fallimento delle istituzioni che quell'orrore raccontavano, perché le istituzioni qui non erano riuscite a fare la prima cosa che compete loro: che è difendere i più deboli, difendere i più fragili, proteggere i più piccoli. Quando è accaduto questo orrore, come è stato ricordato, Padre Maurizio Patriciello mi scrive. Io conoscevo padre Maurizio Patriciello per le sue “gesta”. Non ci conoscevamo personalmente e mi ha mandato vari messaggi e dopo questo orrore mi manda il messaggio che vi ha ricordato e mi ha detto vieni qui, vieni a vedere i dannati del Parco Verde di Caivano, e io ho deciso di fare esattamente questo. Il 31 agosto dello scorso anno sono venuta al Parco Verde, insieme ai ministri Piantedosi, Abodi, Valditara, al Sottosegretario Mantovano. Abbiamo visitato la parrocchia, abbiamo visitato l'istituto Morano, abbiamo fatto quello che ogni cittadino si aspetta da chi rappresenta le istituzioni: non limitarsi alla condanna doverosa, non limitarsi alla solidarietà, ma dire anche che cosa le istituzioni faranno e sono disposte a fare per evitare che accada di nuovo.
Ci siamo assunti le nostre responsabilità facendo una scommessa che era sicuramente impegnativa e che, non a caso, le istituzioni in passato avevano preferito non fare, perché era rischioso. Però io penso che una politica seria debba tentare almeno di mettere la faccia non dove le cose sono facili, dove le cose sono difficili. Questa Nazione ha tollerato per troppo tempo che ci fossero delle zone franche, che lo Stato fosse disposto a indietreggiare, a voltarsi dall'altra parte, ad abbassare la testa, ad avere paura. Lo Stato non se lo può permettere. Siamo venuti qui e abbiamo detto che la tolleranza verso le zone franche non poteva continuare, che non ci saremmo voltati dall'altra parte, che lo Stato avrebbe reagito partendo da Caivano e che avrebbe gettato le basi per una storia molto diversa: dimostrare che con concentrazione, con impegno, con determinazione le cose possono cambiare, che il degrado e l'abbandono non sono un destino, sono una scelta e come tutte le scelte si possono ribaltare.
È quello che abbiamo fatto qui, è quello rispetto a cui oggi dimostriamo di mantenere l'impegno. Abbiamo riportato a Caivano lo Stato, abbiamo riportato alle istituzioni le Forze dell'ordine, abbiamo detto alle persone oneste e per bene che potevano fidarsi delle istituzioni, che dovevano fidarsi delle istituzioni, che saremmo state al loro fianco, che l'illegalità, lo spaccio, il traffico di droga, sarebbero stati finalmente perseguiti con costanza e con determinazione, come dimostrano - e voglio davvero ringraziare il Ministro Piantedosi, il Capo della Polizia Vittorio Pisani, tutte le forze dell'ordine che sono qui presenti - le operazioni ad alto impatto, le operazioni interforze che si sono svolte in questi mesi. Continui controlli straordinari del territorio sui quali non abbiamo smesso di lavorare. Però qui a Caivano siamo orgogliosi di aver riportato anche la speranza e la gioia delle cose normali, delle cose direi banali. Io sono rimasta molto colpita mesi fa dal video di una mamma che qui a Caivano poteva portare suo figlio al parco ed era felice di poter fare una cosa che per la gran parte di noi è la cosa più naturale del mondo, poter uscire di casa, sotto casa, e portare tuo figlio a giocare al parco. Perché qui mancavano le cose più banali. Le abbiamo riportate, l'abbiamo riportato il parco giochi, l'asilo comunale dove far crescere i propri bambini, abbiamo portato più docenti nelle scuole, assistenti sociali che mancano e abbiamo riportato un centro dove poter stare insieme, fare sport, fare comunità, respirare il bello della vita. 
Quel centro è il centro in cui ci troviamo oggi, l'ex Delphinia, il simbolo forse più significativo del degrado e dell'abbandono di questo territorio. Quando siamo venuti il 31 agosto noi abbiamo detto che quel centro sarebbe stato bonificato, che sarebbe stato riqualificato, che sarebbe stato ricostruito per le parti dove era necessario ricostruire, che sarebbe stato restituito ai cittadini di Cavano entro la fine di maggio.
Oggi è il 28 di maggio. Abbiamo mantenuto quell'impegno, lo abbiamo fatto grazie al lavoro straordinario, soprattutto della Struttura Commissariale di Governo e di Sport e Salute, che davvero ringrazio. Voglio ringraziare Marco Mezzaroma, voglio ringraziare Diego Nepi, perché hanno messo passione in questo lavoro. Non è semplicemente seguire delle indicazioni, è partecipare a un disegno. Ovviamente grazie all'Esercito, grazie a tutte le amministrazioni e gli uffici che hanno fatto la loro parte, perché in questi progetti si riesce solamente quando tutti fanno la loro parte. Io devo ringraziare anche le aziende private che hanno qui scelto di fare beneficenza, che hanno scelto di partecipare con quello che potevano fare. Il privato, il pubblico, le istituzioni, le Forze dell'ordine, le società che si mettono insieme. Quando siamo arrivati qui c'era solo degrado, c'era incuria, c'era abbandono, e oggi sorge un centro polifunzionale dedicato allo sport, alla cultura, all'arte, alla natura.
In questo centro si potranno praticare circa 44 discipline sportive. Voglio ringraziare la collaborazione delle Fiamme Oro che vedete qui oggi, ringrazio di nuovo, saluto gli atleti che aiuteranno a gestire il centro. Il centro sarà immediatamente operativo. Domani inizieranno gli open day, il 10 giugno prenderanno vita anche i campi estivi per i bambini e i ragazzi di questo territorio. C'è un parco urbano attrezzato che è dedicato alla memoria di un martire, di un eroe antimafia come il giudice Rosario Livatino, dove i cittadini possono trascorrere la propria giornata a fare sport all'aria aperta. Ma non è tutto, perché qui nei prossimi mesi sorgerà anche un nuovo teatro da 500 posti e un anfiteatro esterno da 1000 posti. E quindi il centro sportivo, il parco urbano, il teatro e l'anfiteatro, faranno parte di un grande polo dello sport e della cultura dell'arte, che noi abbiamo scelto di dedicare a uno dei più grandi interpreti della canzone italiana, della cultura italiana, e quell'uomo è Pino Daniele.
Io voglio ringraziare suo figlio Alessandro, che è qui con noi oggi, che ci ha dato l'autorizzazione a dedicare questo centro a Pino Daniele e che è anche Presidente della Fondazione dedicata al padre e si occupa di conservare la sua memoria, di promuovere lo straordinario patrimonio culturale e musicale che ci ha lasciato Pino. È un'eredità musicale che mi piace pensare possa camminare anche sulle gambe dei bambini di Caivano che insieme all'Antoniano hanno dato vita al Piccolo coro di Caivano e che l'altro ieri si sono esibiti anche alla presenza di Papa Francesco a San Pietro.
E quindi grazie Alessandro davvero per la tua disponibilità e complimenti ai ragazzi del Liceo artistico Emilio Sereni e Afragola Cardito che hanno realizzato questa bellissima opera dedicata a Pino Daniele che tra poco vedremo. Tanti piccoli e grandi mattoni, molti dei quali sono stati già posati in questi mesi. Penso al rafforzamento amministrativo e gestionale dell'amministrazione comunale, il trasporto per i bambini disabili, la messa a disposizione del Comune di alcune vetture sequestrate alla criminalità organizzata, il potenziamento degli uffici giudiziari, i lavori di messa in sicurezza della rete idrica, l'avvio dei lavori di riqualificazione della Villa comunale di Pascarola e molto altro. Molti altri mattoni verranno posati nei prossimi mesi, perché il lavoro che stiamo facendo non è finito e non finisce oggi. Questa è solamente una tappa del nostro lavoro, sono molti altri gli interventi in via di realizzazione.
Penso alla realizzazione del centro di coordinamento della Protezione civile, penso all'accordo stretto dal Ministero dell'Università con le università campane che ci permetterà di realizzare il Polo universitario di Caivano, un campus universitario da 3.800 metri quadri che ospiterà diversi corsi di laurea. Penso anche al futuro polo universitario di Afragola dell'Università Federico II di Napoli, polo che nascerà dentro un bene sequestrato alla mafia, Villa Moccia di Afragola, villa simbolo del potere del clan sul territorio. Qui nascerà la Scuola delle Arti e dei Mestieri, cioè un centro di formazione e di valorizzazione delle competenze per i nostri ragazzi. 
Ecco uno spaccato del nostro lavoro, un lavoro che abbiamo portato avanti prima di tutto per sfidare noi stessi, ma anche per dire che è molto più seria una politica che prova a risolvere il problema a costo di fallire che una che preferisce fingere che quel problema non esista e voltarsi all'altra parte. Voglio dire senza polemica al Presidente della Regione Campania De Luca, che ieri parlava di questa giornata con una passeggiata del Governo, Presidente De Luca, che se tutte le volte che la politica passeggia portasse questi risultati avremmo sicuramente una politica più rispettata da parte dei nostri cittadini. 
Quindi continueremo a passeggiare, a portare risposte, perché è quello che fa una politica seria. Faremo di Caivano un modello per la Nazione intera, dimostreremo che si poteva fare e esporteremo quel modello. In molte altre Caivano d'Italia, ricordo che con il Decreto Coesione noi abbiamo investito 3 miliardi di euro di fondi europei per le periferie di 14 città metropolitane, 39 città medie del Sud su un programma finalizzato alla rigenerazione urbana, al recupero delle aree disagiate e degradate. Cioè su un programma che significa che avremo molte altre Caivano. Faremo vincere lo Stato sulla criminalità organizzata, sul degrado, sull'abbandono, sulla rassegnazione. È certo che è un imperativo gravoso, ma è quello che gli italiani si aspettano da noi ed è quello che faremo. Vi ringrazio. 
 
",2024-05-28,https://www.governo.it/it/articolo/visita-ed-inaugurazione-del-centro-sportivo-caivano-lintervento-del-presidente-meloni/25886
"Accordo per lo sviluppo e la coesione Governo - Regione Siciliana, intervento del Presidente Meloni","Buon pomeriggio a tutti, 
grazie al Presidente Schifani, grazie ai tanti sindaci che vedo in questa sala, grazie a tutte le autorità che sono intervenute, a tutte le persone che ci stanno seguendo. Io sono molto contenta di avere questa occasione, sono molto contenta della firma oggi di questo Accordo che considero particolarmente significativo, particolarmente strategico tra il Governo italiano e la Regione Siciliana. Una grande occasione. 
Prima però di entrare nel merito dell'Accordo, in parte il Presidente Schifani ha già detto molte delle cose che sono inserite all'interno della firma che stiamo per portare avanti, io vorrei fare un passo indietro per raccontare il lavoro e la strategia che c'è alla base di quello che noi facciamo oggi, perché le cose difficili, le cose che richiedono tempo, le cose che richiedono molto lavoro, spesso sono anche le più difficili da raccontare e da far passare, ciò non toglie che raccontano la responsabilità delle classi dirigenti. 
Allora, come arriviamo noi alla firma di questo Accordo di oggi? Quando questo Governo si è insediato, noi abbiamo deciso di approfondire la materia dei Fondi di sviluppo e coesione, voi sapete che i fondi di sviluppo e coesione sono per eccellenza i Fondi che servono, le risorse che servono a combattere la disparità tra i territori. E noi sappiamo che l'Italia è una Nazione nella quale di divari ce ne sono diversi, quello più noto di tutti tra il Nord e il Sud, ma c'è anche quello tra la costa tirrenica e la costa adriatica, ci sono le disparità all'interno delle stesse Regioni. Abbiamo deciso di capire quale fosse lo stato di utilizzo di queste risorse, che sono estremamente preziose. 
Il Ministro Fitto, che è competente per questa materia, come è competente per la materia del PNRR, ha incontrato tutti i Presidenti di Regione e ha fatto un approfondimento, uno studio, sullo stato d'attuazione della vecchia programmazione di queste risorse, perché queste risorse vanno avanti per cicli di programmazione. Il risultato è stato, diciamoci la verità, abbastanza avvilente. Nella vecchia programmazione dei Fondi sviluppo e coesione, programmazione 2014-2020, allo Stato, su 126 miliardi di euro disponibili, ne risultavano spesi 47. Ora, il Presidente Schifani parlava di provocazione. Io non penso che sia una provocazione, io penso che sia un fatto di responsabilità, fare in modo che in una Nazione come l'Italia risorse che sono estremamente preziose non vadano disperse. E allora noi ci siamo interrogati su come questo potesse avvenire. Abbiamo avviato questo confronto con i livelli istituzionali, con le Regioni. Voglio ringraziare ovviamente tutti i Presidenti di Regione per la loro collaborazione. All'esito di questo confronto, sia sulla vecchia programmazione, sullo stato dei lavori della vecchia programmazione, sia sulla nuova programmazione, che è quella della quale stiamo parlando, abbiamo dato vita a questo decreto che si chiama Decreto Sud. 
Il Decreto Sud riorganizza i Fondi di coesione, istituisce gli Accordi di coesione, con alcune importanti novità. La prima di queste novità è che con questi Accordi noi finanziamo progetti che vengono proposti dalla Regione, ma che sono condivisi dallo Stato nazionale. E qui il Presidente Schifani lo spiegava bene, non c'è in questo una volontà, diciamo così, di limitare l'autonomia dei territori, c'è invece la volontà di mettere in sinergia il lavoro che fa una Regione con il lavoro che fanno le altre, cioè di costruire una strategia complessiva, perché se si costruisce quella strategia complessiva anche l'impatto del singolo intervento sul singolo territorio è un impatto decisamente maggiore. Dopodiché abbiamo previsto all'interno di questi Fondi, di questi Accordi di coesione, sia la possibilità dell'intervento dei poteri sostitutivi, quando dovessero esserci delle lungaggini, sia la possibilità del definanziamento. Perché? Perché nessun euro di queste risorse deve andare disperso. Purtroppo è accaduto e noi vorremmo che non accadesse più. Abbiamo così riformato i Fondi di coesione e abbiamo messo queste risorse in perfetta complementarità con altre risorse che ci sono, per esempio le risorse del PNRR. Non è un caso che lo stesso Ministro, Raffaele Fitto, abbia sia la competenza dei Fondi di sviluppo e coesione, i Fondi europei, del PNRR. Perché è accaduto anche questo, che noi avessimo diverse fonti di finanziamento che tra di loro non si parlavano, che in alcuni casi si sovrapponevano, risorse che anche così venivano disperse. 
Io sono fiera anche del lavoro che noi abbiamo fatto sul PNRR, del quale vi parlo anche perché dobbiamo ricordare che il PNRR cuba sulla Regione Siciliana circa, se non vado errata, 11 miliardi di euro di investimenti strategici. Era anche per questo molto importante per noi mettere in sicurezza il PNRR. E io sono molto fiera del lavoro che abbiamo fatto, perché ricordo le polemiche sul fatto che, se fosse arrivato il Governo Meloni, si sarebbero disperse le risorse del PNRR, e ancora di più, se il Governo Meloni fosse andato avanti con questa sua idea folle di rinegoziare il PNRR, che non andava toccato anche se il PNRR era stato scritto in un tempo diverso da quello che noi stiamo affrontando e quindi con priorità che erano diverse rispetto a quelle che noi abbiamo oggi, quelle risorse sarebbero andate disperse. Le cose sono andate molto diversamente. 
Le cose sono andate che nel 2023 noi abbiamo ottenuto il pagamento della terza rata del PNRR, ottenuto il pagamento della quarta rata del PNRR, siamo la prima Nazione d'Europa ad aver presentato gli obiettivi della quinta rata del PNRR, la Commissione Europea dice che l'Italia è al top, è la prima Nazione nella realizzazione delle riforme degli obiettivi del PNRR. Abbiamo raccontato una storia diversa da quella che abbiamo visto delle volte in passato e mentre raccoglievamo e centravamo questi obiettivi abbiamo rinegoziato quel PNRR, certo, e lo abbiamo rinegoziato per due ragioni. La prima di queste ragioni è che diversi interventi che erano contenuti nella prima bozza del primo PNRR, alla prova dei fatti rischiavano di non superare il test della Commissione europea, perché alcune risorse non erano finanziabili, alcuni progetti non erano finanziabili con le risorse del PNRR, altri non era possibile terminarli in tempo, voi sapete che il PNRR ha una scadenza molto precisa, che è quella del 2026. Abbiamo trasferito questi progetti su altre fonti di finanziamento, abbiamo rinegoziato il PNRR per concentrarci su alcune priorità, abbiamo liberato 21 miliardi di euro, abbiamo destinato quei 21 miliardi di euro, soprattutto alla crescita di questa Nazione. 12 di questi miliardi di euro vanno al tessuto produttivo, 6 quali su transizione 6.0, sull'efficientamento energetico delle piccole e medie imprese, sull'agricoltura, perché non abbiamo avuto bisogno di vedere i trattori in piazza per sapere che il nostro mondo agricolo era in difficoltà e dall'inizio del nostro lavoro abbiamo fatto tutto quello che potevamo per aiutare un comparto che per noi è fondamentale, non solo in termini di ricchezza, ma in termini di produzione d'eccellenza, perché l'Italia non compete sulla quantità dei prodotti, ma certamente nessuno compete con l'Italia sulla qualità dei prodotti. Ma per garantire e difendere quella qualità noi abbiamo bisogno anche di aiutare il nostro comparto agricolo.
Tre miliardi di euro sono state le risorse aggiuntive che abbiamo destinato al comparto agricolo e poi le infrastrutture strategiche, particolarmente quelle che riguardano l'energia. Perché io penso che nelle crisi che stiamo affrontando ci siano anche delle grandi occasioni. Una di queste grandi occasioni è data proprio dalla materia energetica, da quello che è successo all'indomani dell'invasione Russa dell’Ucraina, Perché noi possiamo diventare oggi, e quando dico noi dico soprattutto il Sud Italia, un hub di approvvigionamento energetico per l'Europa intera. Noi possiamo diventare la porta del Mediterraneo nell'accesso all'energia e possiamo in questo accrescere di molto anche la nostra centralità strategica. Servono gli investimenti per farlo, servono le infrastrutture di collegamento per farlo e anche questo è stato inserito nel PNRR, così come abbiamo liberato altri 750 milioni da destinare alla sanità, perché a dispetto di quello che anche qui spesso si dice, questo è il Governo che nella storia ha investito in assoluto di più in termini di risorse sulla sanità e in termini di aumento del Fondo Sanitario Nazionale. Nella revisione del PNRR, noi abbiamo inserito anche la riforma delle politiche di coesione legate ai Fondi europei. È un altro passaggio importante di questo lavoro e lo abbiamo centrato con l'approvazione all'inizio del mese di maggio di un altro importante Decreto, con il quale abbiamo riorganizzato complessivamente 74 miliardi di euro, dei quali 42 sono Fondi europei e sono risorse che, come voi sapete, vanno prevalentemente al Mezzogiorno d'Italia, 80% al Mezzogiorno d'Italia.
Chiaramente se questi Fondi, i Fondi di coesione, servono a combattere il divario e le disparità tra i territori, e il più significativo dei divari è proprio quello tra Nord e Sud e quel divario, dal nostro punto di vista, è determinato soprattutto dalla disparità infrastrutturale. Allora non avremmo potuto occuparci di questa materia senza affrontare la questione delle infrastrutture. 
Questo Decreto prevede una cosa molto importante. Prevede l’istituzione di un fondo di perequazione infrastrutturale e prevede l'obbligo di destinare il 40% delle risorse per infrastrutture al Mezzogiorno d'Italia. Una percentuale decisamente più alta di quella che noi conoscevamo in passato, perché io ho sempre contestato il principio per cui la distribuzione della spesa infrastrutturale viaggiasse sulla base della popolazione. Al Sud c'è il 34% della popolazione e quindi va il 34% di spesa infrastrutturale. Ma c'è un problema, che al Sud c'è lo spopolamento e quello spopolamento è figlio anche e soprattutto dell'assenza di infrastrutture. Per cui se noi continuassimo a legare la spesa infrastrutturale alla popolazione avremmo oggettivamente un problema. Abbiamo deciso di portare quella percentuale al 4o%. Con lo stesso Decreto abbiamo messo quasi 3 miliardi in più sul lavoro, soprattutto sul lavoro nel Mezzogiorno, con la misura principale che io considero molto importante, che è l'esonero del 100% dei contributi previdenziali per due anni per chi nel Mezzogiorno assume under 35 che non abbiano avuto contratti a tempo indeterminato; over 35 disoccupati da almeno due anni e donne. Con un'unica condizione: non devi niente allo Stato per due anni se l'assunzione è un'assunzione a tempo indeterminato. 
Perché sono d'accordo con quello che dice il Presidente Schifani sulla precarietà e non è un caso che il lavoro che stiamo cercando di fare è un lavoro che sta portando non solo miglioramento dei dati sull'occupazione ma miglioramento dei contratti stabili, dei contratti a tempo indeterminato all'interno dell'aumento occupazionale. 
Dopodiché abbiamo previsto incentivi che non valgono solamente per i lavoratori dipendenti ma valgono anche per le iniziative di autoimpiego, cioè per far nascere nuove imprese. Abbiamo rafforzato la misura Resto al Sud, prevedendo un contributo che arriva fino a 200 mila euro per chi avvia una nuova attività; abbiamo previsto risorse per l'infrastrutturazione delle zone industriali del Mezzogiorno; iniziative per il rafforzamento della sicurezza della legalità; provvedimenti per il rientro dei cervelli. 
E in tutto questo quadro abbiamo investito 2 miliardi di euro sulla ZES unica del Mezzogiorno. Io penso che la ZES unica del Mezzogiorno sia una grande occasione per il Sud Italia. Noi abbiamo deciso di sostituire le ZES che avevamo soprattutto nelle zone retroportuali con un'unica Zona Economica Speciale che investe tutto il Mezzogiorno. Penso che aver spuntato questo accordo con la Commissione europea non fosse scontato, penso che sia stato frutto di un ottimo lavoro per il quale devo ringraziare soprattutto il Ministro Fitto, e penso che sia una grande occasione. Mi sento di dire, mi sento di tranquillizzare sul fatto che non ci saranno lungaggini, Presidente Schifani. 
Noi garantiremo e stiamo già garantendo con il Piano strategico che stiamo già lavorando e con 2 miliardi di euro che abbiamo messo con il Decreto sui crediti di imposta per la ZES unica nel Mezzogiorno che sono già stati approvati. E questo racconta un'idea che non è l'idea del Sud che dobbiamo mantenere con l'assistenzialismo perché non ne possiamo migliorare le condizioni. Questo racconta un'altra idea di sviluppo del Sud che è combattere a monte la disparità che esiste, consentire a queste Regioni di competere ad armi pari per dimostrare il loro valore. Io penso che sia quello che ci viene richiesto e tutto questo lavoro che io vi sto raccontando fa parte della stessa strategia. 
C'è un altro tassello in questa strategia del quale mi piace parlare. E quel tassello è il mare. La straordinaria infrastruttura rappresentata in Italia dal fatto che l'Italia è una piattaforma piazzata nel mezzo del Mediterraneo. È la porta di accesso tra l'Europa e l'Africa, è il crocevia naturale dei due grandi bacini commerciali marittimi del mondo, che sono l'Indo-Pacifico e l'Atlantico. Noi stiamo lì in mezzo, ci siamo comportati per tantissimi anni come se il mare non lo avessimo, come se non fosse una delle nostre principali infrastrutture di sviluppo. E non è un caso che anche qui abbiamo per questo investito su questa risorsa, istituendo il Ministero del Mare, affidando il Ministero del Mare a un grande siciliano come Nello Musumeci; abbiamo affidato a quel Ministero una Struttura di missione e abbiamo convocato e istituito un Comitato interministeriale, cioè che coinvolge tutti i Ministri che hanno una competenza su questa materia, per disegnare una strategia concreta di valorizzazione di questa enorme potenzialità tutta italiana. 
Il Comitato interministeriale ha già approvato il Piano del Mare e su questa strategia noi stiamo coinvolgendo e mettendo a regime e a sistema tutti i settori e tutti gli attori interessati, quindi il turismo, la pesca, l'acquacultura, la cantieristica, l'industria armatoriale, il sistema portuale e logistico, il trasporto marittimo, con le peculiarità necessarie per il lavoro marittimo, fino anche alle nuove sfide che ci attendono, perché noi dobbiamo anche ricominciare a pensare un po' all'altezza di quello che siamo, all'altezza dell'Italia. 
Penso che tra le grandi sfide ci sia, per esempio, tutto il tema della corsa al mondo subacqueo, alle risorse geologiche dei fondali, un dominio nel quale l'Italia è naturalmente candidata a giocare un ruolo di assoluto primo piano.
Quindi, nell'ambito di questa strategia, si inserisce l'Accordo che noi stiamo firmando oggi tra il Governo e la Regione Siciliana. È il diciottesimo Accordo di coesione che noi firmiamo, stiamo andando chiaramente su tutto il territorio nazionale, stiamo stipulando questi accordi con tutte le Regioni, con le Province autonome. Questo con la Sicilia è l'Accordo finanziariamente più significativo che noi abbiamo sottoscritto. Anche per questo la gestazione ha richiesto più tempo, anche perché chiaramente si tratta di risorse ingenti, perché dovevamo garantire una rendicontazione completa di tutte le risorse della precedente programmazione, quella 2014-2020. Siamo arrivati a oggi. Voglio ringraziare tutti quelli che hanno collaborato, voglio ringraziare il Governo, il Presidente Schifani, i sindaci, gli assessori competenti, gli uffici tecnici, perché è stato un lavoro molto complesso e molto lungo che abbiamo fatto giorno dopo giorno, in silenzio, con serietà, con concretezza e che oggi ci regala, secondo me, un Accordo strategico straordinario. Con questo Accordo, come diceva il Presidente Schifani, noi assegniamo complessivamente alla Regione Siciliana risorse del Fondo di sviluppo e coesione pari a 6,8miliardi di euro, che comprendono anche 1,3 miliardi di euro destinati per legge al Ponte sullo stretto di Messina e 237 milioni che erano stati dati come anticipo nel 2021. Ma se a queste risorse noi aggiungiamo anche gli ulteriori finanziamenti che vengono disposti dai Comuni, dalla Regione, da altri fondi dello Stato che insistono su progetti inseriti all'interno di questo Accordo, sono più o meno altri 2,9 miliardi di euro. La mole complessiva di investimenti che noi stiamo liberando su questo territorio, in questa Regione, raggiunge quasi i 10 miliardi di euro.
Io penso che sia un segnale molto importante di che cosa pensiamo dello sviluppo di una Regione come la Sicilia, dello sviluppo del Mezzogiorno d'Italia. Chiaramente, ripeto, a queste risorse poi si devono considerare come aggiunta anche quelle del PNRR. 
Con queste risorse noi finanziamo - al netto del Ponte - altri 580 progetti strategici sulla Regione, ma lo facciamo non random, come qualcuno va in giro dicendo, chiamiamo amici, no, non funziona esattamente così, funziona in maniera molto diversa, funziona che noi stabiliamo delle direttrici di intervento.
Stabiliamo quelle che sono le nostre priorità, definiamo quelle priorità e una volta stabilite le priorità vediamo quali sono le situazioni nelle quali c'è maggiore urgenza o quelle che sono maggiormente strategiche. Abbiamo lavorato esattamente così. Abbiamo stabilito cinque direttrici di intervento prioritarie. La prima di queste direttrici di intervento, che cuba complessivamente circa 2,6 miliardi di euro, riguarda il contrasto al dissesto idrogeologico, riguarda la gestione dei rifiuti, riguarda il risparmio energetico e riguarda soprattutto un'altra grande emergenza con la quale noi ci stiamo confrontando che è la risorsa idrica, l’acqua. Un’altra questione dove la nostra è una corsa contro il tempo e su cui bisogna essere concreti ed efficaci. Sono moltissimi qui gli interventi, non intendo elencarli tutti, mi piace ricordare i più significativi, già peraltro ricordati dal Presidente Schifani, quindi il termovalorizzatore di Palermo e di Catania, interventi su 6 dighe, i dissalatori di Gela, di Trapani e di Porto Empedocle. E questa è la direttrice che cuba l'investimento più ampio. 
Il secondo grande capitolo riguarda ovviamente le infrastrutture di trasporto. Grande questione, insomma, che nella Regione siciliana è ben conosciuta. Oltre alle risorse, al netto sempre del Ponte, qui finanziamo oltre 150 progetti, un miliardo complessivamente di questo Accordo è destinato alle infrastrutture di trasporto, ci sono 125 interventi che interessano le strade, due che interessano le ferrovie, che sono il lotto della metropolitana di Catania tra Misterbianco e Paternò e la fermata Carini a Palermo. Ci sono 80 milioni per gli aeroporti di Catania, di Palermo, di Trapani e di Comiso; ci sono risorse per il trasporto marittimo. A 360 gradi interveniamo sulla priorità delle infrastrutture, perché senza infrastrutture possiamo produrre le cose più buone, possiamo avere gli scorci più belli, rimarremo sempre indietro. Se non partiamo da una adeguata infrastrutturazione del territorio, qualsiasi altra iniziativa si porti avanti sul territorio, purtroppo, non darà le risposte che ci si attende. 
Dopodiché la terza direttrice si concentra sullo sviluppo economico, sull'attenzione ai settori produttivi, al tessuto produttivo della Regione, cioè quasi mezzo miliardo di euro per finanziare e valorizzare diversi comparti, primo fra tutti quello turistico e dell'industria dei servizi. Anche qui valorizzare e sostenere le nostre imprese.
Ricordatevi sempre, ricordiamoci sempre, che lo Stato non produce ricchezza. Lo Stato non produce ricchezza, non abolisce la povertà, non crea lavoro per decreto. Chi crea ricchezza sono le aziende con i loro lavoratori, quello che deve fare lo Stato è mettere queste persone nella condizione di lavorare al meglio, di essere una risorsa e non un ostacolo, come noi stiamo umilmente cercando di fare. 
La quarta direttrice non poteva non essere la salute, altra grande materia della nostra quotidianità, del nostro lavoro, 250 milioni di euro per due interventi che interessano l'ospedale di Gela e l'ISMET di Palermo e una linea di azione che prevede in generale il potenziamento di tutta la rete ospedaliera della Regione. 
L'ultima direttrice si occupa di scuola, di sport, di cultura. Ci sono 80 milioni per la messa in sicurezza delle scuole, quindi l'edilizia scolastica, 20 milioni per gli asili nido, oltre 180 milioni per la cultura, per finanziare tra gli altri l'intervento sul teatro Politeama, qui a Palermo; circa 120 milioni di euro per gli interventi di edilizia sportiva. Questo è il lavoro che abbiamo fatto, questo è il lavoro che stiamo facendo, che stiamo facendo dialogando con tutti i livelli istituzionali, perché abbiamo solamente due grandi obiettivi: fare in modo che neanche un euro di risorse venga disperso, torni indietro, rimanga lì, venga impantanato dalla burocrazia o finisca nello scontro politico e non riesca a dare risposte ai cittadini e immaginare una nuova idea di sviluppo del Mezzogiorno d'Italia, perché io guardo le persone che ho davanti, conosco molto bene questa terra, che è in parte anche la mia terra, e so che questa gente orgogliosa non chiede carità, ma chiede di potersi misurare e di farlo ad armi pari. È quello che noi vogliamo garantirle. Vi ringrazio.
",2024-05-27,https://www.governo.it/it/articolo/accordo-lo-sviluppo-e-la-coesione-governo-regione-siciliana-intervento-del-presidente
Intervista del Presidente Meloni con Maria Latella al Festival dell'Economia 2024  ,"Maria Latella: Allora, io di solito faccio domande brevi e ho tante domande per lei, Presidente del Consiglio. Cercheremo di partire dal titolo di questa nostra intervista, che è “I dilemmi di Giorgia”. Sarà un'intervista di taglio più economico, è il Festival dell'Economia a Trento. Bentornata e questa volta in presenza. Primo dilemma, redditometro, che fare? Ci sono due aspetti di questa domanda. Uno è capire com'è nato l'annuncio e la sospensione. E il secondo aspetto è ancora più denso: l'Italia è considerata un paese ad alto tasso di evasione fiscale, il tax gap si è ridotto, ma non abbastanza. Qual è l'idea di lotta all'evasione di Giorgia Meloni?
Presidente Meloni: Dunque intanto buonasera, buonasera a tutti, grazie agli organizzatori, grazie al direttore, siamo riusciti quest'anno a venire in presenza. Ne sono contenta. Saluto il Presidente Fugatti, saluto tutte le autorità che sono presenti, saluto i giornalisti e tutte le persone che ci stanno ascoltando. Dunque redditometro, cerchiamo di fare anche chiarezza rispetto a una questione sulla quale c'è stata molta confusione: come nasce tutto questo dibattito. Dunque nel nostro ordinamento finanziario esiste questa cosa che si chiama accertamento sintetico. È una norma che esiste da moltissimi anni per la verità e che consente, in buona sostanza, all'amministrazione finanziaria di fare degli accertamenti sulla base di eventuali discrepanze che dovessero esistere tra il tenore di vita e il reddito che viene dichiarato. Ora questa norma, a monte, avrebbe bisogno di decreti di attuazione per capire quali siano i limiti all'interno dei quali opera l'Agenzia d'Entrate per capirci. Nel 2015 il Governo Renzi di allora fa un decreto per normare questo accertamento sintetico - definito il cosiddetto redditometro -, una misura che secondo noi al tempo era molto invasiva, che noi abbiamo contestato, sulla quale io non ho cambiato idea: siamo stati contrari, siamo contrari. Quando arriva il governo Conte I - così facciamo un attimo di ricostruzione di questa vicenda - nel 2018 decide di abolire il decreto del redditometro di Renzi – semplificando - e annuncia che avrebbe fatto un altro decreto. Questo decreto non arriva mai. Quindi attualmente noi abbiamo nell'ordinamento la possibilità per l'amministrazione finanziaria di procedere con l'accertamento sintetico, ma non abbiamo le norme che lo regolano. E questo apre a due questioni. Nel senso che alcuni sostengono che per il fatto che non esista il decreto, di fatto l'accertamento sintetico non si fa, ma la verità è molto diversa. Ma verità è che oggi l'autorità può muoversi nell'ambito dell'accertamento sintetico con grande libertà, con eccessiva discrezionalità. Da questo parte il lavoro del Vice Ministro Leo che dice che occorre fare una norma che, a garanzia dei contribuenti, non dia dei poteri che sono illimitati rispetto a questo tipo di accertamento.
Maria Latella: E lei perché l'ha sospesa?
Presidente Meloni: Io l'ho sospesa perché la voglio vedere meglio, nel senso che io penso che quello che noi dobbiamo fare sul tema specifico della vicenda dell'accertamento sintetico è: una cosa è colpire i casi che sono oggettivamente intollerabili - cioè gente che gira col Ferrari e si dichiara nullatenente -, altra cosa è correre il rischio di infilare nell'ordinamento un'altra norma che vessa il cittadino comune, sulla quale io sono contraria. Poi c'è anche chi nella maggioranza dice che bisogna proprio togliere l'accertamento sintetico. Io posso temere che togliendo l'accertamento sintetico sia difficile occuparsi dei casi che sono oggettivamente eclatanti, oggettivamente intollerabili, però secondo me ci vuole un attimo più di tempo per guardare nel merito la questione e per ragionare della norma migliore che sia da una parte chiaramente a garanzia di una lotta all'evasione fiscale fatta sulla grande evasione, fatta sui casi che sono intollerabili, efficace e dall'altra garantire il contribuente rispetto a un’assenza normativa che esiste oggi. Dopodiché, che tipo di fisco immagino? Quello che stiamo costruendo direi, nel senso che noi abbiamo intanto avviato una riforma fiscale che era attesa da 50 anni e stiamo procedendo, sempre per il lavoro del Vice Ministro Leo prevalentemente - che voglio ringraziare perché sta lavorando tanto e sta lavorando molto bene - , e stiamo procedendo con i decreti attuativi di quella delega fiscale per disegnare un rapporto diverso tra il fisco e il contribuente. Che cosa significa? Secondo me un fisco giusto è intanto un fisco che non ti vessa con delle regole assurde, con un livello di tassazione altissimo e che non corrisponde al livello dei servizi che vengono erogati con i proventi di quella tassazione. Secondo me un fisco giusto è un fisco che ti chiede di pagare - scusate la ripetizione - il giusto e di farlo in tempi ragionevoli. Cioè è un fisco che deve riuscire a venire incontro al cittadino in difficoltà, è un fisco che deve saper essere comprensivo, che deve saper dialogare, che deve saper vedere ogni singolo caso perché ogni singola storia è diversa, che deve fare il possibile per darti una mano. Fermo restando che se io faccio il possibile per darti una mano e tu dimostri di volermi fregare per forza è lì che devo essere determinato. Tutta la riforma che noi abbiamo fatto è andata e va in questo senso. E dico solo questo, perché poi vengo accusata di essere amica degli evasori. E va bene, purtroppo i numeri non dicono questo. I numeri dicono che il 2023 è stato l'anno record nel recupero di evasione fiscale in Italia, con 25 miliardi di euro che arrivano a 31 miliardi con i proventi di quanto l'Agenzia delle Entrate ha recuperato per conto di altri enti, e sono 4 miliardi e mezzo in più rispetto all'anno precedente. Buona parte di quello che è arrivato, è arrivato anche come versamento spontaneo. Perché? Secondo me, ed è quello su cui io ho scommesso, perché se lo Stato è percepito come giusto, allora non è giusto aggirarlo. Perché uno Stato percepito come giusto è uno Stato rispetto al quale tu non ti senti più una vittima, ma ti senti una persona che è stata aiutata e quindi farai la tua parte.
Maria Latella: Mi auguro Presidente che la sua scommessa si fondata
Presidente Meloni: Io sto scommettendo su questo, rispetto dei cittadini, e in teoria i numeri del primo anno dicono che quella scommessa ha funzionato perché invece in tutti gli anni in cui si procedeva continuando a vessare la gente i numeri rimanevano sicuramente quelli.
Maria Latella: Il secondo dilemma di Giorgia è strettamente legato al primo dal quale abbiamo cominciato. Vale a dire, il debito pubblico, ci viene ricordato da chiunque anche in Europa, è un peso enorme. Allora c'è un lato positivo. In tutti questi mesi le agenzie di rating ci hanno risparmiato. Secondo lei perché, nonostante il debito pubblico, e che cosa invece dobbiamo temere?
Presidente Meloni: Secondo me ci sono diversi fattori che incidono in questo. Quello più semplice, se mi consente una battuta, è la sottovalutazione. Cioè questo Governo è arrivato con un racconto sull'arrivo contestuale al governo delle piaghe d'Egitto, chiaramente quando vieni presentato come Attila L’ Unno e sei Giorgia Meloni è possibile che tranquillizzi per il fatto stesso di essere Giorgia Meloni. Dopodiché io penso che un elemento molto importante invece sia la stabilità e la solidità della maggioranza per varie ragioni, la prima delle quali è che nessuno vuole investire in una Nazione nella quale tutto cambia ogni anno. La seconda delle quali è che quando tu hai tempo, quando la tua maggioranza non è sempre in bilico, puoi anche costruire una strategia. E costruire una strategia è quello che fa la differenza anche agli occhi di chi investe, perché alla fine chi investe scommette su un'idea. Questa Nazione ha avuto una difficoltà rispetto al tema delle strategie, quale dovesse essere il suo ruolo nel mondo. Noi stiamo cercando di disegnare quella strategia: la rinnovata centralità nel Mediterraneo, il fatto di essere apripista di un rapporto nuovo con i paesi africani, di cooperazione da pari a pari, il fatto di investire su quella grandissima infrastruttura che in Italia è rappresentata dal mare, che noi non abbiamo mai considerato adeguatamente, la valorizzazione e la spinta su tutto quello che è Made in Italy. Perché? Perché l'Italia chiaramente non può competere sulla quantità del prodotto, ma nessuno compete con l'Italia sulla qualità del prodotto. Cioè noi abbiamo un'idea di dove questa Nazione debba andare, si può condividere, si può non condividere, ma è una cosa nuova in Italia e alla fine chi investe vuole vedere qual è l'idea e scommette spesso su quell’idea. Quindi io credo che questo sia un altro elemento molto importante, credo che l'altro elemento importante sia stata la serietà con la quale noi abbiamo affrontato le materie economiche. Serietà che significa chiaramente fare attenzione alla spesa pubblica, fare attenzione al bilancio senza rinunciare a fare delle manovre espansive quindi senza rischiare di comprimere e deprimere l'economia. Un equilibrio che noi abbiamo trovato anche concentrando le poche risorse che avevamo a disposizione in alcune grandi questioni che per noi erano fondamentali, quindi anche qui con una strategia...
Maria Latella: Bisogna essere capaci anche di andare contro certe cose.
Presidente Meloni: Esatto, ci stiamo arrivando. L'altra cosa è avere anche il coraggio di fare le cose giuste anche quando rischi che quelle cose giuste siano impopolari.
Maria Latella: E dopo le elezioni.
Presidente Meloni: Allora, io ricordo che quando noi abbiamo abolito il reddito di cittadinanza per chi era in condizione di lavorare, si diceva che ci sarebbe stata una rivoluzione. Quella rivoluzione non c'è stata. Per la verità buona parte degli ex percettori di reddito di cittadinanza che erano in condizione di lavorare hanno banalmente, anche grazie a strumenti che noi abbiamo messo a disposizione, trovato un posto di lavoro e credo che oggi siano più contenti di quando prendevano il reddito di cittadinanza, ma quando noi abbiamo scelto di farlo era sulla carta una misura impopolare. Quello che noi stiamo facendo sul Superbonus è una misura che per molti è impopolare, però oggettivamente quando tu arrivi a un costo di bonus edilizi che viaggia intorno ai 220 miliardi di euro - che segnalo essere quanto prendiamo con l'intero PNRR - per ristrutturare meno del 4% del patrimonio immobiliare italiano, prevalentemente seconde case, e sono risorse che si tolgono agli stipendi, ai salari, alla sanità, alle scuole, alle pensioni, a un certo punto una stretta la devi mettere perché altrimenti rischi di andare fuori.  
Maria Latella: Questo mi porta proprio a chiedere questo. Dovete fare cassa, non è un mistero, avete bisogno di fare cassa. Un esempio, si parla da...
Presidente Meloni: Io non ho bisogno di fare cassa, mi scusi sul Superbonus, io ho bisogno di limitare l'emorragia generata dal Superbonus perché chiaramente i nostri conti non la reggono ed è un'emorragia che secondo me oltretutto non produce di contro quello che aveva promesso, non l'ha fatto a livello di prodotto interno lordo, non lo fa a livello di introiti. Noi abbiamo solo sul Superbonus, sui Bonus edilizia, abbiamo 17 miliardi di euro di truffe, 17 miliardi sono l'intero valore prodotto da tutto il nostro settore del vino in un anno, se ne è andato con le truffe. Io sono una persona seria, non mi assumo la responsabilità di mandare avanti una cosa del genere. E poi gli italiani chiaramente valuteranno, ma secondo me le persone che fanno politica seriamente quando conoscono una materia bene e vedono i risultati devono avere anche il coraggio di assumersi delle responsabilità anche quando sanno che lo possono eventualmente pagare sul piano del consenso.
Maria Latella: C'è bisogno comunque di far arrivare un pò di soldi freschi, da qualche mese si parla della vendita, per citare un caso, del 10-12% di Poste. Quando succederà?
Presidente Meloni: Guardi, non è stata presa ancora nessuna decisione circa la possibilità di vendere o non vendere alcune quote di Poste italiane. Intanto penso che dobbiamo essere fieri delle nostre Poste italiane, perché sono una di quelle aziende partecipate allo Stato che dimostrano come si possa coniugare servizio pubblico, innovazione e competitività, cioè in una logica di mercato. Dopodiché noi non abbiamo preso delle decisioni, però rispetto al dibattito che io ho sentito, rispetto anche ad alcune manifestazioni che ho visto, su una cosa voglio essere chiara, non c'è alcuna possibilità al mondo, finché io guido il Governo di questa Nazione, che Poste italiane possa essere privatizzata. Quello su cui secondo me e secondo noi si può ragionare, ma è un dibattito che non abbiamo ancora aperto, è essendo oggi la partecipazione dello Stato italiano del 65 per cento all'interno di Poste Italiane e dando per scontato che lo Stato italiano deve mantenere non il controllo ma la proprietà, sono due cose molto diverse, perché il controllo lo mantieni anche col 30%, per la proprietà serve più del 50%, per le quote in eccedenza c'è una possibilità di metterle sul mercato. Io sono dell'idea che questo si possa fare eventualmente solo se noi destiniamo quelle quote eccedenti la proprietà, quindi sopra il 51%, a famiglie italiane, piccoli risparmiatori, dipendenti di Poste. Perché? Perché le Poste italiane sono il luogo dove gli italiani mettono i loro risparmi e allora avrebbe un senso immaginare che Poste italiane anche su questo fronte possano essere un luogo dove mettere i risparmi degli italiani. Niente di più, niente di diverso, secondo me si può discutere su questa materia, su questa materia sono disposta a discutere.
Maria Latella: E quindi se ne discuterà immagino dopo le elezioni. Signor Presidente, tra i dilemmi di Giorgia c'è sicuramente il premierato. Vedo qui la Ministra Casellati. L'otto maggio scorso alla Camera dei Deputati c'è stato un convegno che ha discusso proprio di questo. Siccome qui siamo al Festival dell'Economia, io prendo un segmento di tutto il dibattito sul premierato. Lei ha detto che avrebbe dei risvolti positivi anche per l'economia. Io le chiedo, visto come è andata ai suoi predecessori tutte le volte che si è tentato una riforma costituzionale, lei pensa davvero che il gioco valga la candela perché comunque si arriverà a un dibattito esplosivo e già esplosivo in Parlamento?
Presidente Meloni: E si è chiesta perché?
Maria Latella: Ci sono molte risposte.
Presidente Meloni: No, ce n'è una di risposta e la risposta è che noi abbiamo fatto una riforma che, modificando sette articoli della Costituzione, in questa Nazione fa una piccola grande rivoluzione, che è: rimettere il boccino delle decisioni in mano ai cittadini, perché un Governo votato dal popolo, scelto dal popolo, è un Governo che al popolo risponde, e dall'altra parte, garantire la stabilità a quel Governo che viene scelto dai cittadini, della quale parlavamo prima. Perché è una misura economica? Intanto è una misura democratica. È una misura economica perché la stabilità di un Governo, per le ragioni che ci dicevamo prima, è una misura di rafforzamento di ogni opportunità di far crescere l'economia di questa Nazione. Il problema che noi abbiamo avuto in Italia è che, avendo mediamente Governi che duravano un anno e mezzo in tutta la nostra storia repubblicana - Prima Repubblica, Seconda Repubblica - vuol dire che qualcosa non va nel sistema. In tutta la nostra storia repubblicana, noi in 75 anni di Repubblica abbiamo avuto 68 Governi. Io facevo questo esempio alla Camera dei Deputati che condivido anche con le persone che ci stanno ascoltando oggi: tenete presente che attualmente di questi 68 Governi il Governo che io ho l'onore e l'onere di presiedere è sedicesimo per longevità nella storia d'Italia; se dovessi arrivare a Natale saremmo il sesto. Questo è lo stato di quello che è accaduto in Italia. Che cosa ha comportato questo? Quando io ho un orizzonte mediamente di un anno, un anno e mezzo, non mi posso permettere di avviare una strategia, non mi posso permettere di fare investimenti. Quello che posso fare è spendere, spendere per garantirmi consenso immediato. Ecco perché noi abbiamo il debito pubblico alle stelle e zero investimenti in questa Nazione. Ma se un Governo avesse cinque anni per lavorare, allora potrebbe mettere in campo quella strategia, perché avrebbe il tempo per far vedere ai cittadini i risultati di quella strategia. Ecco perché è una misura economica. Ed è una misura economica sul piano internazionale, perché nessuno vuole fare accordi strategici con interlocutori che cambiano ogni sei mesi o ogni anno. È una misura economica perché una politica stabile che si riprende il suo ruolo è meno sottoposta alle pressioni - pressioni delle grandi concentrazioni economiche, pressioni delle lobby, pressioni della burocrazia -, è una politica che risponde ai cittadini. Chiaramente tutti quelli che in questa Nazione hanno dato le carte o ritenuto di dover dare le carte, senza però doverne renderne conto ai cittadini, oggi osteggiano quella riforma. Solo che non si è capito perché non dovrebbe convenire ai cittadini, che saranno alla fine quelli che sceglieranno e che secondo me dovranno scegliere, perché qui ci sono proprio due modelli. Guardi, io propongo l'elezione diretta del Capo del Governo e l'abolizione dei senatori a vita. Il PD propone ostruzionismo contro l'elezione diretta del Capo del Governo e il raddoppio dei senatori a vita. Sono due modelli.
Maria Latella: Ha evocato il Partito Democratico e sarà qui proprio oggi Elly Schlein.
Presidente Meloni: Ecco, chiaramente potrà rispondere, e mi risponderà. Però sul ‘ne vale la pena’ voglio dire una cosa. Questa è una domanda che mi hanno fatto in tanti Maria, però io penso che su questo c'è la risposta politica che ho appena dato - secondo me sì ne vale la pena, è una riforma necessaria in Italia - e c'è un lato personale di questa risposta. Ora io non sono il tipo di persona che riesce a ripagare con la vanità le sue rinunce, le rinunce che deve fare per fare questo lavoro, per ricoprire questo incarico. Attualmente la mia vita più o meno si svolge così: io mi alzo la mattina, cerco di risolvere i problemi e quando riesco vado a dormire. Non c'è altro che non sia il poco tempo che riesco a passare con mia figlia, mediamente un'ora al giorno tra la mattina e la sera. Qualcuno pensa veramente che io potrei fare questo avendo come unico obiettivo quello di rimanere a fare questo?
Maria Latella: Molti lo farebbero perché ci sono dei vantaggi nell’avere il potere.
Presidente Meloni: Ma per me quello non vale la pena. Per me vale la pena di fare questa vita se quando hai finito ti puoi guardare alle spalle, puoi guardare l'Italia e puoi dire ne valeva la pena. Quindi la mia risposta a questa domanda è “o la va o la spacca”, ma nessuno mi chieda di scaldare la sedia o di stare qui a sopravvivere perché in quel caso non sarei io la persona giusta per ricoprire questo incarico.
Maria Latella: Senta, un dilemma immediato è quello che c'è tra 15 giorni: elezioni. Vediamo come andranno al suo partito e agli altri partiti. Intanto però c'è una novità significativa a livello europeo. Nell'incontro che c'è stato in Spagna organizzato da Vox, Marine Le Pen, con la quale lei non ha mai avuto, mi pare, un rapporto di particolare affetto, ha detto che ci sono dei punti in comune tra il Rassemblement national e Fratelli d'Italia. Marine Le Pen che ha cacciato Alternative für Deutschland dagli identitari europei. Che sta succedendo Giorgia Meloni?
Presidente Meloni: Guardi, intanto ci sono ovviamente dei punti in comune, insomma questo mi pare abbastanza evidente per esempio in materia di contrasto all'immigrazione illegale su un approccio più pragmatico, meno ideologico, rispetto al tema delle transizioni e particolarmente della transizione verde, sulla difesa dell'identità culturale europea. Insomma, sicuramente ci sono dei punti di contatto. Che cosa sta succedendo? Succede banalmente che si immagina una prossima legislatura e si cerca di capire se effettivamente le cose in Europa possano cambiare. Io penso che un margine ci sia e penso che dobbiamo ricordarci che quel cambiamento è dato soprattutto dalla possibilità di costruire delle maggioranze diverse a quelle che ci sono state finora, che come non hanno funzionato in Italia non potevano funzionare in Europa. Cioè le maggioranze arcobaleno, le maggioranze che cercano di mettere insieme tutto il contrario di tutto, alla fine non funzionano anche qui perché non hanno una visione. L'Europa lo sta pagando.
Maria Latella: Sul Covid hanno funzionato.
Presidente Meloni: Il Covid era un'emergenza, ma sulla strategia me lo dica lei se hanno funzionato. Cioè, voglio dire, adesso noi possiamo anche fare finta che sia andato tutto bene, ma non è un caso che, dopo che sono arrivati gli shock che sono arrivati con la pandemia e con l'aggressione russa dell'Ucraina, l'Europa ha dovuto piano piano rivedere metà della sua strategia.
Noi immaginavamo questa globalizzazione, libero commercio senza regole, dicevamo che avrebbe risolto tutti i problemi, che avrebbe democratizzato i processi, che avrebbe distribuito la ricchezza. Le cose non sono andate così. Le cose non sono andate così, le cose sono andate che le democrazie si sono indebolite perché hanno allungato le loro catene d'approvvigionamento e quando sono arrivati gli shock hanno capito che non controllavano più niente e i sistemi meno democratici dei nostri hanno guadagnato campo nel mondo. Questo è accaduto. Non è accaduto che la ricchezza si è distribuita, è accaduto che si è verticalizzata, che la classe media è quasi scomparsa, che si è concentrata nelle mani di sempre meno persone, sempre più ricche, e la povertà è aumentata. Questo ha prodotto. Qualcosa è andato storto - diciamo così - se il primo embrione di Unione europea - come ho detto tante volte - era Comunità economica del carbone e dell'acciaio, cioè era la strategia di approvvigionamento sulle materie prime fondamentali, sull'energia - il carbone al tempo -, e quando sono arrivati gli shock noi abbiamo scoperto che non controllavamo niente, che non eravamo padroni della nostra energia, che un qualsiasi batter d'ali di farfalla dall'altra parte del globo terrestre avrebbe creato un disastro da noi? Forse la strategia non è stata proprio giustissima, no?  Anche su come noi stiamo facendo la transizione non mi pare la strategia migliore. Io difendo da sempre la neutralità tecnologica. Che significa? Significa che l'Unione europea decida quali sono i target, ma come arrivo a quei target lo dobbiamo lasciare alla ricerca, alle specificità degli Stati membri, ai sistemi industriali. No. Elettrico, solo l'elettrico. Chi lo produce l'elettrico?
Maria Latella: La Cina.
Presidente Meloni: E come lo produce? Con le centrali a carbone, glielo dico io. Guardi, si chiamano emissioni globali per una ragione, perché non è che se vengono prodotte dall'altra parte del mondo da noi non ci arrivano. Quindi forse servirebbe una strategia un tantino più…
Maria Latella: Senta, le chiedo una risposta telegrafica restando a Bruxelles e poi invece andiamo a occuparci di cose più italiane. Che ne direbbe se Vox e Marine Le Pen stringessero un accordo per un Gruppo europeo comune? Le piacerebbe?
Presidente Meloni: Guardi, Vox sta nei conservatori, esattamente come Fratelli d'Italia, da circa cinque anni e non prevedo che cambierà Gruppo. Marine Le Pen è in ID, come si sa, da diverso tempo e non prevedo che cambi gruppo. Non c'è adesso in vista alcuna forma di unificazione tra il Partito dei Conservatori e quello di ID, ciò non toglie come dicevo che su alcuni temi si possa collaborare come già abbiamo collaborato. Perché poi guardi, rispetto alla lettura che io leggo tante volte in Italia sulla politica europea, le cose in Europa sono un po' più fluide di come sembrano; nel senso che capita che partiti che appartengono a famiglie politiche completamente diverse si ritrovino a votare insieme sullo stesso dossier: è capitato che noi votassimo con Rassemblement National piuttosto che col PPE o con i Liberali addirittura, delle volte capita.
Maria Latella: Non le chiederò se si ritroverà a votare con Macron per Mario Draghi perché tanto so che lei risponde “aspettiamo le elezioni, queste cose si decidono dopo”. Quindi non glielo chiedo perché così conquistiamo un po’ di tempo. Se volete glielo chiedo, se la risposta è quella no. Dicevo che Elly Schlein sarà qui oggi pomeriggio ed Elly Schlein dice che sì, l'occupazione è aumentata, ma il lavoro resta povero. È un problema quello del lavoro, ne ha parlato ieri anche il neo Presidente di Confindustria, Emanuele Orsini. I dati di Eurostat che io le cito sono questi: Germania e Francia salari orari aumentati del 4%, da noi solo del 2,3%.
Presidente Meloni: Allora guardi questo è oggettivamente un tema e non è un caso che il Governo abbia concentrato su questo buona parte del suo lavoro e buona parte delle sue risorse. Quindi io ringrazio la Segretaria del Partito Democratico, Elly Schlein, e la ringrazio soprattutto per ricordarci i disastri che la sinistra al governo in dieci anni ha portato in Italia. Perché è vero che in Italia i salari in Italia crescono meno di quanto crescano in Francia: i salari - retribuzione media orari - sono cresciuti secondo Istat di 2,9 nel 2023 -  quindi quasi 3 per cento -, in Francia crescono di più. Però le dico anche che cosa è accaduto negli anni precedenti, perché negli anni precedenti al Covid in Italia i salari diminuivano dell'1,5%, mentre in Germania aumentavano del 16% e in Francia aumentavano del 9%. Può chiedere questo alla Segretaria del Partito Democratico, Elly Schlein: che cosa pensa dei risultati portati dalla sinistra al governo sui salari negli anni in cui loro erano al governo? Perché chiaramente non si può prendere questo disastro e ribaltarlo in un anno e mezzo, ma io sono fiera che in un anno e mezzo siamo riusciti a far ricrescere i salari in Italia, perché è stata una scelta. È stata una scelta che noi abbiamo perseguito con l'abbattimento del cuneo fiscale, con la detassazione del beneficio marginale, con la detassazione dei premi di produttività, con la decontribuzione delle mamme lavoratrici. Cioè, le poche risorse che avevamo le abbiamo messe su questo. Abbiamo avviato la stagione dei rinnovi contrattuali: lei tenga presente che quando noi siamo arrivati al governo tutti i lavoratori che attendevano un rinnovo del contratto erano il 54%, oggi sono il 35%, nel privato siamo passati dal 40% al 17%. Per carità, noi dobbiamo e possiamo fare meglio e stiamo lavorando per fare meglio. Chiaramente questa è la nostra priorità, però adesso, oggettivamente, le lezioni da chi quando era il governo faceva diminuire i salari dell'1,5% mentre in Germania crescevano del 16%, anche no. Dopodiché questa cosa ruota tutta attorno al tema del salario minimo, della mancata disponibilità del governo ad approvare la norma sul salario minimo. Ma anche qui, io che sono sempre laica e disponibile ad ascoltare su queste materie, c'è una ragione per la quale io temo che in un sistema come quello italiano il salario minimo non dia la risposta che si sta cercando. Noi in Italia abbiamo un'altissima contrattazione sindacale. L'Unione europea stessa, quando parla del salario minimo, dice “nei sistemi che non sono come l'Italia”.
Maria Latella: Quindi dice che non ci riguarda?
Presidente Meloni: In teoria non ci riguarda perché è ovvio che, se io ho una legge che dice che la retribuzione minima oraria è, diciamo, 9 euro, quel parametro in teoria non è aggiuntivo, può diventare sostitutivo. Ora, poiché noi abbiamo buona parte dei contratti nei quali la retribuzione oraria è più alta di 9 euro, quante possibilità ci sono che siano più i lavoratori che vedono abbassarsi il salario con una norma di questo tipo che quelli che vedono alzarselo? Questo è il tema. Dopodiché, se tu chiaramente fai la norma sul salario minimo, rischi di depotenziare la contrattazione sindacale. Ora, la situazione nella quale mediamente si trova un lavoratore non è data solo dalla retribuzione oraria, è data da tutta una serie di altri parametri che sono nel contratto. Quindi secondo me bisogna fare attenzione. Poi che esista una sacca di lavoro povero sulla quale bisogna intervenire in maniera precisa sono assolutamente d’accordo.
Maria Latella: Anche perché sennò il problema demografico non lo risolveremo mai. Senta Presidente, tutte queste cose ve le sareste dette, lei ed Elly Schlein?
Presidente Meloni: Sì.
Maria Latella: Su “Telemeloni”, insomma sarebbe stato interessante.
Presidente Meloni: Guardi, su “Telemeloni” ho già - dati alla mano - dimostrato quanto sia una fake news, dimostrando che, per quello che mi riguarda, ‘Tg1 - presenza del Presidente del Consiglio dei Ministri nei primi 14 mesi’, sono l'ultima in classifica rispetto ai miei predecessori a partire, se non vado errata, dal Governo Renzi.
Mi pare che il problema non sia tanto che c'è “Telemeloni”, mi pare che il problema sia che non c'è più “TelePD”, perché noi stiamo cercando di fare un servizio pubblico reale. Dopodiché, però, le voglio fare una diapositiva su questa cosa, di una cosa che vedevo venendo qui. Mi imbatto nel post di una candidata del Movimento 5 Stelle per le elezioni europee, che va a cena con Sigfrido Ranucci, il conduttore di Report, quindi giornalista Rai, e pubblica la foto di questa cena e sotto scrive alcune cose, e poi scrive ‘alle elezioni europee dell’8 e 9 giugno, croce sul simbolo del Movimento 5 Stelle e scrivi’ il nome di questa candidata che ora non ricordo. Per me, guardi, niente di male, non ho nulla da dire su questa vicenda. Adesso però chiedo a chi ci ascolta di chiudere un attimo gli occhi e di provare a immaginare - visto che penso che nessuno dirà niente a sinistra su questa cosa - che cosa sarebbe accaduto se io avessi, non lo so, fatto una foto col Direttore del Tg1 Gianmarco Chiocci e avessi pubblicato quella foto sul mio canale Facebook con sotto scritto ‘l’8 e il 9 giugno barra il simbolo di Fratelli d'Italia e scrivi Giorgia’. Perché temo che si sarebbero chieste le dimissioni di Gianmarco Chiocci. Io non chiederei mai le dimissioni di Sigfrido Ranucci, credo che la stampa sia libera anche di fare campagna elettorale. La cosa che non tollerò è l'utilizzo di due pesi e due misure. Tutti hanno gli stessi diritti, tutti devono avere gli stessi diritti.
Maria Latella: Ma Report non lo tocchiamo che ci piace moltissimo, eh? Senta Presidente...
Presidente Meloni: Ognuno ha i suoi giudizi su questo, voglio dire, ma al di là che ci piaccia o non ci piaccia, ripeto, io per me non è il merito, poteva essere lui, poteva essere un altro. Anzi, voglio dire, considero che siano anche elementi di semplificazione, se i giornalisti vogliono dire votate, liberissimi di farlo per quello che mi riguarda. Quello che non si può fare è che alcuni devono comportarsi in un modo e altri devono comportarsi in un altro. Perché questo è un tema che non riguarda chiaramente la stampa, riguarda tutti. Cioè il problema della sinistra in Italia è che ritiene di avere più diritti degli altri. Quel mondo è finito, finito.
Maria Latella: Mi farebbe piacere capire sui “dilemmi di Giorgia”, cito i titoli di giornali di qualche settimana fa. Perché avete tagliato l’Assegno Unico alle famiglie mentre le famiglie sono il futuro.
Presidente Meloni: Abbiamo tagliato l’Assegno Unico alle famiglie? Lo abbiamo aumentato.
 
Maria Latella: Ho detto cito i titoli di giornali, ho citato espressamente.
Presidente Meloni: Guardi non so a che giornale si riferisca. Io posso dire che quello che abbiamo fatto quando siamo arrivati è stato mantenere l’Assegno Unico e metterci altri 3 miliardi, aumentarlo del 50% per il primo anno. Io considero l’Assegno Unico una cosa importante. Dopodiché adesso abbiamo un problema sull’Assegno Unico che riguarda però l'Unione europea. Perché la Commissione europea apre una procedura di infrazione contro l'Italia sullo strumento dell’Assegno Unico con delle motivazioni che secondo me sono surreali: la Commissione europea dice che se noi vogliamo mantenere l’Assegno Unico lo dobbiamo riconoscere anche ai lavoratori comunitari e addirittura potenzialmente a quelli extracomunitari, anche quando i loro figli dovessero essere in patria.
Ora lei capisce che se io dovessi seguire quello che dice l'Unione europea, l’Assegno Unico non me lo posso permettere più. Punto primo. Punto secondo, si presta anche ad una serie infinita di truffe, perché mi spieghi lei come vado a calcolare il reddito di un lavoratore del Bangladesh in Bangladesh. Quindi diventa tutto molto difficile.
Ecco, questa è una di quelle ragioni per le quali io ritengo che l'8 e il 9 di giugno in Europa bisogna cambiare qualcosa, perché queste sono, secondo me, delle procedure di infrazione folli sulle quali spero che la prossima Commissione sia più ragionevole. Dopodiché, se non lo sarà, intendo dare battaglia perché io penso che lo strumento dell’Assegno Unico sia uno strumento importante, chiaramente inserito in una serie di ampi provvedimenti. Noi ne abbiamo varato degli altri, abbiamo allargato i congedi parentali, l'asilo nido gratis per il secondo figlio, la decontribuzione per le madri lavoratrici. Cioè serve tutto un sistema di protezione sociale, ma l’Assegno Unico è molto importante, per cui intendo su questo dare battaglia a livello europeo.
Maria Latella: Darà battaglia anche dopo le elezioni quando ci saranno 160 nomine - come si dice in verbo giornalistico “la raffica di nomine” - per le aziende che cambiano i loro vertici. Darà battaglia perché ci sia spazio anche per le tante manager donne italiane bravissime?
Presidente Meloni: Intanto la prima manager donna a capo di una partecipata statale controllata dal Ministero dell'Economia, ce l'ha messa questo Governo, ce l'ho messa io, e sta dando anche ottimi risultati e ne vado fiera. È Giuseppina Di Foggia, Amministratrice delegata di Terna, e devo dire che sono molto contenta del lavoro che sta facendo lei ma del lavoro che stanno facendo tutti nell'ambito delle nomine che abbiamo già fatto. Sul futuro vedremo, perché poi sono convocate adesso le assemblee dei soci. Lei è una giornalista di tutto rispetto ma di queste materie non si discute in queste sedi. Posso dire però che chiaramente noi come sempre perseguiamo l'interesse della collettività nel fare queste nomine. E mi pare che quelle che abbiamo fatto finora stiano dando ampiamente i loro risultati: Leonardo ha appena avuto la più alta quotazione in borsa di sempre; Terna quando ha presentato il Piano ha fatto +5%; Flavio Cattaneo, AD di Enel, ha rinunciato volontariamente a una buonuscita che valeva più o meno 10 milioni di euro. Quindi diciamo che posso essere contenta del lavoro che abbiamo fatto fin qui.
Maria Latella: L’ultima domanda anche perché la stanno aspettando scalpitando. Gli impegni internazionali sono stati un po' la cifra di questi mesi di Governo. Ha incontrato tutti, da Biden, Giappone, ovviamente Zelensky, nordafricani. C'è qualcosa che l'ha colpita? Un aneddoto che può condividere con noi e che non ha ancora raccontato?
Presidente Meloni: Guardi ce ne sono molti ma secondo me gli aneddoti, soprattutto sulle cose personali, quando si è persone serie non si condividono con il grande pubblico. Le posso dire una cosa che mi ha divertito, che riguarda l’estate scorsa e che tra l’altro è tema di questi giorni, perché lo scorso agosto io ad un certo punto ho deciso di andare in Albania due giorni mentre ero in Puglia. È successo un po' di tutto: paparazzi che attraversavano il mare a nuoto, giornalisti appostati a ogni angolo per vedere le vacanze della Meloni in Albania. E mentre erano tutti attenti a questa dimensione che era un po' di gossip - le vacanze, la foto in costume da bagno, la tragica foto in costume da bagno -, io mi sono chiusa un giorno col Primo Ministro Edi Rama - che saluto e ringrazio perché è una persona coraggiosa e un amico sincero dell'Italia - a discutere i contorni di questo Accordo che poi abbiamo presentato. E talmente tutti erano attenti ad altro che, come direbbe Elly Schlein  - che sta per arrivare -  “non ci hanno visto arrivare”, in quel caso.
Maria Latella: Le è piaciuta questa frase di Elly Schlein a Giorgia Meloni. Le è piaciuta tantissimo.
Presidente Meloni: Mi è piaciuta sì.
Maria Latella: Grazie Presidente, grazie a voi che ci avete seguito.
Presidente Meloni: Grazie, grazie davvero.
 
 
 
 
 
 
",2024-05-24,https://www.governo.it/it/articolo/intervista-del-presidente-meloni-con-maria-latella-al-festival-delleconomia-2024/25841
"Intelligenza artificiale, il videomessaggio del Presidente Meloni all'AI Seoul Summit","a seguire la traduzione di cortesia in italiano
***
Dear Yoon, Dear Rishi,
First of all, thanks for organising this Summit, which advances the work we initiated together last November at Bletchley Park. 
Artificial Intelligence is a momentous challenge for the whole of society. We are facing a new frontier of progress, which poses the unprecedented threat of challenging the very principle of human beings’ centrality. 
Compared to any other revolution in history, generative AI prefigures a world in which progress no longer optimises human capabilities, but rather replaces them. And while in the past such replacement mainly concerned physical work – so that people could devote themselves to intellectual and organisational activities – now it is exactly our intellect that risks being replaced.
If left unmanaged, the resulting impact is inevitable even on the most highly skilled professionals. More and more workers could then become useless; wealth would risk becoming increasingly more concentrated and verticalised than it currently is; and middle classes, the backbone of our societies, could disappear. 
Geopolitical scenarios and current balances are also bound to be affected by Artificial Intelligence, as it can ensure a competitive advantage to those who manage and use it. 
History has taught us that tensions and even conflicts can arise both from races aimed at gaining such competitive advantage and from the gaps between those who have gained such advantage and those who instead lag behind. It is therefore necessary to build – together – global governance mechanisms, while respecting the various approaches implemented in single national realities. 
This is a challenge for everyone. For governments, called upon to identify and agree on a common approach within multilateral frameworks; but also and above all for businesses and the private sector, which must focus on risk management, accountability and transparency. 
It is crucial that governments and businesses – hence, both the public sector and the private sector – work together and jointly develop an alliance to ensure that AI development is human-scale, human-controlled and human-centred; that its ultimate goal is the “human being”. 
This is also why the Italian G7 Presidency has recognised Artificial Intelligence as one of its priorities. At the G7 Leaders' Summit in Apulia we will be honoured to host Pope Francis in the “outreach” session dedicated to Artificial Intelligence. For the very first time in history a Pontiff will take part in the G7 works, and I am certain that his presence will make a decisive contribution to the definition of a regulatory, ethical and cultural framework on the topic. 
However, we are also committed to launching, always within the G7 context, an action plan on AI use in the labour market, because such technology will involve – sooner or later and with different focuses – the entire world of work, enterprise and production, and will not be limited to technological excellence profiles. Innovation, regulation and safety must go hand in hand. 
At Bletchley Park, we delivered great work, notably with the definition of agreed safety tests for enterprises; and I am convinced that this Summit will enable us to take important steps forward.
AI language is adaptable and evolves rapidly, therefore we must perform the same adaptability and fast pace of change, so that the risks that can arise from AI development will not prevent us from grasping its great opportunities. 
It is not an easy challenge, but we are ready – as ever – to play our part, with no hesitation. 
Thank you Yoon, thank you Rishi, and good work everyone!
***
Caro Yoon, caro Rishi,
prima di tutto grazie per aver organizzato questo summit, che prosegue il lavoro avviato insieme lo scorso novembre a Bletchley Park.
L’intelligenza artificiale è una sfida epocale per l’intera società. Siamo di fronte a una nuova frontiera del progresso, che per la prima volta nella storia rischia di mettere in discussione il principio stesso della centralità dell’uomo. 
Infatti, rispetto ad ogni altra rivoluzione del passato, l’intelligenza artificiale generativa prefigura un mondo nel quale il progresso non ottimizza più le capacità umane, ma le sostituisce. E se in passato questa sostituzione riguardava soprattutto il lavoro fisico, in modo che le persone potessero dedicarsi ai lavori intellettuali e di organizzazione, ora è l'intelletto che rischia di essere sostituito. 
Con un impatto, se non gestito, inevitabile anche sui lavoratori a più alta specializzazione. Sempre più lavoratori potrebbero diventare inutili; la ricchezza rischierebbe di concentrarsi e verticalizzarsi più di quanto non lo è già ora; e la classe media, spina dorsale delle nostre società, potrebbe sparire. 
L’intelligenza artificiale è destinata ad incidere anche sugli scenari geopolitici e sugli equilibri attuali, perché può garantire a chi la gestisce e la utilizza un vantaggio competitivo. 
La storia ci ha insegnato che dalla competizione per procurarsi quel vantaggio competitivo e dalle differenze tra chi ha raggiunto quel vantaggio e chi resta indietro possono nascere tensioni, se non addirittura conflitti. Per questo, è necessario costruire insieme, nel rispetto della differenza di approcci tra le diverse realtà nazionali, dei meccanismi di governance globali. 
È una sfida per tutti. Per i Governi, chiamati a concordare nei contesti multilaterali un approccio comune; ma anche e soprattutto per le imprese e il settore privato, che devono concentrarsi sulla gestione del rischio, sulla responsabilità e sulla trasparenza. 
È fondamentale che Governi e imprese, pubblico e privato, lavorino insieme e sappiano creare un’alleanza per garantire che lo sviluppo dell’intelligenza artificiale sia a misura d’uomo, controllata dall’uomo e che abbia l’uomo come suo fine. 
Anche per questo, la Presidenza italiana del G7 ha messo l’intelligenza artificiale tra le sue priorità. E al Vertice dei Leader in Puglia saremo onorati di ospitare, nella sessione ‘outreach’ dedicata a questo tema, Papa Francesco. È la prima volta nella storia che un Pontefice parteciperà ai lavori del Gruppo dei Sette e io sono convinta che la sua presenza darà un contributo decisivo alla definizione di un quadro regolatorio, etico e culturale all'intelligenza artificiale. 
Ma siamo impegnati per lanciare, sempre in ambito G7, anche un piano di azione sull’uso dell’intelligenza artificiale nel mondo del lavoro, perché è una tecnologia che investirà, prima o poi e con accenti diversi, tutto il mondo del lavoro, dell’impresa e della produzione, e non sarà limitato ai profili di eccellenza tecnologica. Innovazione, regolamentazione e sicurezza devono camminare di pari passo. 
A Bletchley Park abbiamo lavorato molto bene, in particolare con la definizione dei test di sicurezza concordati per le aziende, e sono convinta che questo Summit ci permetterà di fare importanti passi avanti. 
Il linguaggio dell'intelligenza artificiale è adattabile e cambia rapidamente, e noi dobbiamo garantire la stessa adattabilità e rapidità di cambiamento, se non vogliamo che i rischi che possono derivare dallo sviluppo di questa tecnologia impediscano di coglierne le grandi opportunità. 
Non è una sfida facile, ma siamo pronti come sempre a fare la nostra parte, senza esitazioni. 
Grazie Yoon, grazie Rishi, e buon lavoro a tutti!
 
 
 
",2024-05-21,https://www.governo.it/it/articolo/intelligenza-artificiale-il-videomessaggio-del-presidente-meloni-allai-seoul-summit/25827
Messaggio del Presidente Meloni al Convegno nazionale del Centro Studi Rosario Livatino,"Egregio Presidente,
il Convegno nazionale annuale del Centro Studi Rosario Livatino è diventato, nel tempo, un punto di riferimento insostituibile per chi ha a cuore lo studio, la riflessione e l’approfondimento sulle grandi sfide valoriali, culturali, politiche e antropologiche della nostra epoca.
Ho sempre apprezzato il lavoro del Centro Studi e dei giuristi che lo animano e confesso di aver fatto ricorso, in diverse occasioni, alle vostre analisi, sempre puntuali e mai scontate.
Rivolgo il mio saluto al Sottosegretario Mantovano e a tutti gli autorevoli relatori che animeranno il confronto di oggi, dedicato al presente e al futuro dell’Europa. Siamo alla vigilia di un voto decisivo, nel quale i cittadini saranno chiamati a scegliere tra due modelli d’Europa. Da una parte, un super-Stato burocratico ipercentralista e nemico delle specificità nazionali, costruito sul trasferimento di nuove competenze e quote sempre maggiori di sovranità dai governi e dai parlamenti legittimati dai popoli alla Commissione europea; dall’altra, una confederazione di Nazioni sovrane, unite sui grandi temi ma libere di affrontare questioni di stretta rilevanza nazionale, garantendo quel principio di sussidiarietà sancito dai Trattati dell’Unione Europea.
Noi crediamo in questo secondo modello e stiamo lavorando per costruirlo. Non vogliamo, cioè, un’Europa che pretenda di imporci cosa dobbiamo mangiare, quale auto guidare, in che modo ristrutturare la nostra casa, quali abiti indossare e magari anche come scrivere e pensare.
Questa è un’Europa arrogante e invasiva, contraria alla libertà dei suoi cittadini.
Noi vogliamo un’Europa forte e autorevole, che faccia meno ma meglio. Far meglio vuol dire avere un’Europa che si occupi dei grandi temi, a partire dalla politica estera e di sicurezza comune, che sia protagonista nel mondo e negli scenari di crisi, ma che lasci tutto il resto alla libertà e alla sovranità delle Nazioni.
Chi ha a cuore il futuro dell’Europa ha un altro dovere a cui adempiere: risvegliare quest’Europa dal sonno in cui è piombata e che le ha fatto dimenticare da dove proviene e quali sono le sue radici. L’Europa è la terra nella quale fede, ragione e umanesimo hanno trovato una sintesi straordinaria, che ha fertilizzato il terreno sul quale sono sorte le grandi cattedrali, è nato lo Stato sociale, è cresciuta la separazione tra Stato e Chiesa, si è sviluppata una società che mette al centro la persona e che ha nella persona il suo fine ultimo.
Questa è l’Europa che amiamo. Questa è la vera Europa, che vogliamo consegnare, vitale e prospera, ai nostri figli e nipoti.
È una sfida che, per essere vinta, non può prescindere dalla riflessione intellettuale e dall’elaborazione culturale. Il Centro Studi Livatino si è assunto questa responsabilità e io non posso che ringraziarvi e chiedervi di proseguire in questo cammino. Con la costanza, la tenacia e il coraggio che, da sempre, contraddistinguono il vostro impegno.
Buon lavoro
",2024-05-15,https://www.governo.it/it/articolo/messaggio-del-presidente-meloni-al-convegno-nazionale-del-centro-studi-rosario-livatino
"Intervista del Presidente Meloni con Maurizio Belpietro  a ""Il giorno de La verità""","Maurizio Belpietro: Buonasera a tutti. Eccoci qui, grazie al Presidente del Consiglio, di partecipare a questo evento “Il giorno de La Verità”. Presidente io mi leverei subito il problema, visto che credo tante delle persone che sono riunite qui vogliono sapere che cosa pensa dell'inchiesta di Genova. 
Presidente Meloni: Buonasera a tutti, intanto grazie direttore per l’invito a questa giornata densa di dibattiti che ho l'onore di chiudere da quello che ho capito, quindi grazie per l'invito, complimenti per l'iniziativa. Ho già risposto ai cronisti che mi chiedevano all'uscita, non ho avuto chiaramente il tempo o la possibilità di approfondire più di tanto. Quello che vedo è che il Presidente della Regione Liguria ha detto che avrebbe letto le carte, che poi avrebbe dato la sua versione dei fatti e credo che il minimo sindacale di rispetto per un uomo che oltretutto obiettivamente governa molto bene la sua regione da diversi anni, sia attendere le sue parole e non ho altro da aggiungere sulla vicenda perché non ho gli elementi per farlo. 
Maurizio Belpietro: Allora veniamo invece a uno degli appuntamenti più importanti che sarà il confronto con Elly Schlein. È la prima volta che un Premier in carica, candidato, si confronta con il leader di un altro partito, del partito dell'opposizione. Perché nel passato, sì, è vero, ci sono stati, ma erano a scadenza del mandato. Perché lo fa? 
Presidente Meloni: Perché il confronto mi piace, perché io penso che il confronto sia il sale della democrazia, particolarmente penso che lo sia in campagna elettorale, francamente mi fa molto sorridere tutto il dibattito che sta generando l'aver dato la disponibilità a questo confronto, anche le denunce, le lamentele. Io penso che sia normale, particolarmente in una campagna elettorale come quella nella quale siamo, in rapporto all'Unione Europea, raccontare agli italiani che ci sono due modelli di Europa, che sono quelli che si confronteranno da una parte la proposta, diciamo così, socialista e dall'altra la proposta dei conservatori e mettere a confronto quelle ricette, mettere a confronto quelle visioni è un modo di aiutare i cittadini nella loro scelta, per cui io la considero la cosa più naturale del mondo, dopodiché storicamente non sono una persona che ha timore di confrontarsi perché le mie decisioni le prendo in coscienza e ne sono convinta e quindi non ho problema a rispondere su questo, sarà anche che io sono stata tanti anni all'opposizione, direttore, infatti mi fa un po' sorridere, quelli che oggi si stracciano le vesti dicendo che non si può fare, che non è giusto, che il confronto va fatto con tutti, perché insomma io non ricordo quando ero all'opposizione che chi era il governo si confrontasse con me in campagna elettorale. Lo considero anzi un gesto utile, una cosa utile per i cittadini, gli altri se vogliono organizzare altri confronti sono liberissimi di farlo, ma che si brighi per tentare di impedire questo mi pare francamente una cosa un po' eccessiva. Quindi mi è stato chiesto tempo fa tra l'altro dai colleghi, ma sarebbe disponibile? Io ho detto che era disponibile, Elly Schlein ha detto che è disponibile, io penso che sia una cosa buona. Vedremo che cosa accadrà, perché vedo molti movimenti attorno a questa iniziativa. 
Maurizio Belpietro: Vedremo che cosa accadrà, quindi che cosa si aspetta? 
Presidente Meloni: No, non mi aspetto di fare il confronto ma vedo molti movimenti contro questa iniziativa e quindi insomma... 
Maurizio Belpietro: E che gli altri sono preoccupati?
Presidente Meloni: Non lo so, vedo che c'è molta critica insomma che ci sono cose che si stanno muovendo magari con l'idea che sarebbe meglio che questo confronto non si facesse, io lo considererei un errore, penso sia una cosa utile per tutti. Il fatto che non ci siano dei precedenti perché gli altri erano magari meno disponibili di me, non vuol dire che sia meglio non avere questo genere di possibilità di comprendere la differenza tra le forze in campo, no? 
Maurizio Belpietro: Lei ha detto sulla scheda scrivete Giorgia, rivendicando il suo status di “pesciaiola” ha detto cos'era? 
Presidente Meloni:  Ah vabbè, ci posso andare avanti per ore. “Pesciarola”, intanto non è pesciaiola, è pesciarola. “Fruttivendola”, “regina di Coattonia”, posso andare avanti per ore. “Borgatara”, ovviamente. 
Maurizio Belpietro: La accusano di demagogia?
Presidente Meloni: Mi accusano di qualsiasi cosa, per cui se dovessi entrare nel merito non ne usciremmo mai più. Io ho detto una cosa abbastanza semplice. Sono fiera del fatto che a un anno e mezzo di distanza dal giorno in cui sono diventata Presidente del Consiglio, la gran parte delle persone che mi incontra per strada mi chiama ancora Giorgia, perché io temevo che il ruolo potesse creare una distanza, era una cosa che mi spaventava, sono fiera del fatto che questo non sia accaduto. Sono fiera del fatto che le persone pensino ancora di potermi dare e mi diano ancora del tu perché sì, “Borgatara, Pesciarola”, lo possono definire come vogliono, sicuramente io sono una persona che viene dal popolo e loro hanno considerato questi epiteti che mi sono stati rivolti negli anni come il peggiore insulto che mi si potesse rivolgere, non capendo che per me non lo era, non capendo che per me non lo era perché se è vero che io sono una borgatara, una pesciarola, una fruttivendola e è vero che io sono diventata Presidente del Consiglio dei Ministri, vuol dire che il destino delle persone sulla carta non è determinato dalla loro condizione d'origine. Quindi mentre per esempio, il Senatore Cottarelli risponde, quando io ho detto scrivete Giorgia sulla scheda, “no io sono laureato, non mi chiamate Carlo, chiamatemi dottor Cottarelli perché mi sono laureato”, per carità, bene, bello, bravo, però in Italia c'è anche tanta gente che non è stata nella condizione di laurearsi. Per cui il messaggio che voglio dare io è, se puoi laurearti fai benissimo a farlo, devi farlo, se non sei nella condizione di partenza per poterti permettere di attraversare l'università, di fare la laurea, non vuol dire che il tuo destino sia segnato per questo, hai ancora tantissimi obiettivi che puoi raggiungere. Io questo mondo determinato sulla base delle condizioni di partenza, nel quale c'è chi è migliore e più bravo e ci sono invece i poveracci del popolo, non sarà mai il mio mondo. Il mio, il mondo che vorrei anche contribuire a costruire in questa nazione, è un mondo nel quale quello che puoi fare nella vita non è determinato dalle condizioni nelle quali provieni, è determinato dalla tua disponibilità al sacrificio, dalla tua capacità di lavorare, di dimostrare quello che vali. E quindi non ci sono i dottori e i pesciaroli, ci sono i cittadini e ciascun cittadino contribuisce al meglio delle sue opportunità, delle sue possibilità a fare la grandezza della nostra comunità nazionale. Io la vedo così, però in questo non siamo uguali con la sinistra. 
Maurizio Belpietro: Lei ha parlato di obiettivi da raggiungere, ma il suo obiettivo, scendendo in campo come hanno fatto anche altri e glielo rimproverano però di essere scese in campo per le elezioni europee, il suo obiettivo qual è?
Presidente Meloni: Il mio obiettivo è confermare il consenso che avevo quando sono diventata Presidente del Consiglio dei Ministri, che per me sarebbe una cosa importante perché non ho avuto il tempo di andare a fare gli storici, ma non credo che moltissimi partiti di governo siano arrivati a un anno e mezzo di distanza da quando avevano vinto o perso le elezioni con lo stesso consenso. Quindi lo considererei importante, particolarmente perché in questo anno e mezzo molto complesso noi abbiamo dovuto fare anche delle scelte, come posso dire, difficili, coraggiose, per cui confermare quel consenso vorrebbe dire che anche quando tu fai, sei costretto a fare delle scelte chiaramente che sono difficili, i cittadini se sono scelte fatte con buon senso, con giustizia, capiscono quelle decisioni. Poi direttore io non sto al Governo per me stessa. Io faccio questa vita solamente se so che va bene per i cittadini italiani, cioè lo faccio per loro, non sono una persona che è ripagata dalla vanità, da altri elementi che forse possono ripagare altri. Quindi non è che mi appassioni fare questa vita, lo faccio volentieri se so che siamo d'accordo sul fatto che io lo faccia, per cui per me il consenso è una cosa importante. Poi sul fatto che anche lì sono stata contestata, ho visto, il Movimento 5 Stelle ha presentato una proposta di legge perché dice che la candidatura dei parlamentari e dei membri del governo è una truffa. Secondo me la democrazia non è mai una truffa, io avrei detto che è una truffa prendere e mettere a capo del governo un signore che non si era mai candidato, non era mai stato votato ai cittadini e gli italiani non sapevano neanche chi fosse, ma anche questi sono punti di vista. Penso che la democrazia non sia una truffa mai, penso che chiedere ai cittadini che cosa pensano di te, del lavoro che hai fatto, chiedere sempre a loro il giudizio che danno faccia la differenza nella qualità della nostra democrazia ed è quello che io ho sempre fatto e che sono contenta di continuare a farlo.
Maurizio Belpietro: Restando sulle elezioni europee, c'è qualcuno che dice che dopo le elezioni europee ci sarà un rimpasto di governo, parola terribile che veniva usata nella Prima Repubblica e che il rimpasto servirebbe anche a mandare qualcuno, qualche esponente del governo in Europa come commissario. 
Presidente Meloni: Intanto io non ho mai pensato a fare un rimpasto di governo, se posso essere sincera, è una delle tantissime ricostruzioni, diciamo così, forzate, che leggo spesso, ma non ho mai pensato a fare un rimpasto di governo. Anzi, tra gli obiettivi che mi sono data, diciamo tra le cose sulle quali mi piacerebbe fare la differenza, c'è proprio di arrivare a cinque anni con il governo che ho nominato, perché questo non è mai accaduto nella storia d'Italia, no? Magari ne parliamo se arriviamo alla questione del premierato e quindi sarebbe anche questo... Sarebbe anche questo un obiettivo molto importante, dopodiché a maggior ragione non per fare il Commissario europeo. Il Commissario europeo è uno e anche qui bisogna vedere qual è la delega che l'Italia riesce a spuntare. 
Maurizio Belpietro: E che delega vorreste spuntare? 
Presidente Meloni: Vorrei spuntare una delle più importanti, una di quelle che ci aiutano anche a difendere meglio la nostra visione e l'interesse nazionale italiano, anche se si sa che poi i Commissari lavorano per il complesso dell'Unione, non sono Commissari che lavorano solamente per la loro nazione ma sicuramente un Commissario che possa garantirmi di avere un punto di vista italiano, capace di aiutare a rendere la nostra nazione protagonista in Europa e sono diverse le deleghe che sono sicuramente molto importanti. 
Maurizio Belpietro: Cioè, me ne fa un elenco? 
Presidente Meloni: Le materie economiche certamente, la delega sull’economia non indebolita come è accaduto l’ultima volta, piena, la competitività, è una delega molto importante, il mercato interno è una delega importante, la coesione è una delega importante, sono diverse che sono significative, credo anche oggi la delega al Green Deal, la famosa transizione verde, perché possiamo dire che qualcosa non ha funzionato in come abbiamo portato avanti questa transizione verde e quindi lì correggere un po' il tiro potrebbe essere una cosa che cambierà di parte. Correggere Timmermans. Esatto, correggere il Timmermans, ma come di fatto già si sta correggendo, perché poi abbiamo visto che, in avvicinamento al voto dei cittadini europei, in parecchi si sono ricreduti su alcune questioni sulle quali si era partiti inizialmente lancia in resta, da questo punto di vista la democrazia è sempre una cosa utile, riporta sempre i piedi per terra rispetto alle scelte che sono irragionevoli, però se noi vogliamo mettere insieme da una parte la tutela dell'ambiente e dall'altra la difesa della competitività europea, lì chiaramente bisogna tornare a ragionare in termini di pragmatismo, come in parte un pochino si è fatto in chiusura di questa legislatura e come io penso che si possa fare molto di più. 
Maurizio Belpietro: Quindi lei chiede sostanzialmente un cambio di linea? 
Presidente Meloni: Beh, l'ho detto ampiamente, lo sanno tutti, l'ho rivendicato, su alcuni dossier siamo anche riusciti a realizzarlo, perché ci sono stati dossier sui quali l'Italia ha cominciato a fare da capofila con un certo coraggio e piano piano diversi ci sono venuti dietro, dal tema dei motori a scoppio, diciamo fine dei motori a scoppio 2035, fino alla materia del packaging, fino ai fitofarmaci, le case, ci sono stati molti dossier sui quali siamo riusciti poi rispetto all'impostazione iniziale a portare a casa dei risultati decisamente migliori di quelli che si rischiavano anche perché con il coraggio diciamo di fare da apripista, da capofila, un coraggio che altri non avevano avuto, alla fine siamo riusciti anche a portarci dietro diverse nazioni che hanno ascoltato le nostre posizioni di buon senso.
Maurizio Belpietro: Senta venendo alla campagna elettorale, i giovani di Atreju hanno scritto, mettendo la foto di Scurati, uno scrittore che forse lei conosce, hanno scritto ‘vota Giorgia anche se lui ci rimane male’ e ne è nata una polemica. Che ne pensa? 
Presidente Meloni: Guardi, penso che non sia offensivo dire…, anche se sono stati diversi, da quello che ho visto, le persone...
Maurizio Belpietro: Sì, sì, non c'era solo Scurati, ma Scurati è il più noto in questi tempi. 
Presidente Meloni: Guardi, penso che non ci sia niente di offensivo, penso che anche qui si usino sempre due pesi e due misure, perché da una parte si viaggia con insulti pesantissimi, vignette obiettivamente insomma molto insultanti, particolarmente sulla sottoscritta e chiaramente ogni volta che qualcuno prova a dire forse diciamo si dice no che libertà ovviamente è satira e il dibattito è libero e io su questo sono d'accordo ma penso che il dibattito sia libero per tutti e quindi dire che qualcuno ci rimane male se si vota la Meloni è diciamo una cosa anche abbastanza scontata no, del resto si sa che alcune persone non sono contente se io vado bene alle elezioni, come è giusto e normale che sia, ma ribadirlo non toglie niente a nessuno. Sono campagne di comunicazione che i ragazzi di Atreju, che come si sa sono sempre abbastanza irreverenti e lo sono con tutti, hanno fatto in questo caso sul tema della candidatura a Giorgia, ma insomma ripeto non ci vedo niente... Io non sono una persona alla quale piace usare o che pensa che ci sia bisogno di usare toni insultanti verso i propri avversari, guardi, questo l'ho più subìto e anche con una certa quotidianità, per cui so che cosa significa, cosa diversa è dire vota Giorgia anche se Maurizio Belpietro ci rimane male, insomma, perché immagino che lei dall'altra parte non si sarebbe risentita, non l'avrebbe vissuta come un'aggressione. 
Maurizio Belpietro: Assolutamente, ma a proposito di libertà, scusi, ha visto che alcuni giornalisti del Tg1 e del Tg2 hanno deciso di non scioperare e qui c'è stato l'attacco contro quelli che hanno scelto di mandare in onda il servizio pubblico, i telegiornali del servizio pubblico e poi c'è stato il caso della Ministra Roccella, ma la libertà solo in un senso? 
Presidente Meloni: Allora intanto la ringrazio per questa domanda, perché su questa vicenda della RAI, sento da settimane dire ‘TeleMeloni, TeleMeloni, TeleMeloni’. Allora siccome non voglio TeleMeloni ma vorrei un servizio pubblico e non sempre l'ho visto, mi sono andata a guardare i dati degli osservatori indipendenti, osservatorio di Pavia, per capire se effettivamente, perché io non guardo la televisione purtroppo non ho più tempo, se effettivamente ci fosse uno squilibrio e mi sono andata a guardare proprio i dati del Tg1 perché se effettivamente ci fosse una tele Meloni per me sarebbe problematico. Posso farle vedere un simpatico grafico? Ok. Adesso lo giro lo facciamo vedere. Focus sulla presenza media sul Tg1 durante i primi 14 mesi di governo del Presidente del Consiglio, in minuti. Allora, segnatevi questo dato. Nei primi 14 mesi di governo Meloni, Giorgia Meloni su TeleMeloni, è stata presente 15 minuti. Segnate per cortesia nella vostra testa questo numero, 15 minuti su TeleMeloni, Giorgia Meloni. Governo precedente, Mario Draghi, nei primi 14 mesi è stato presente 19 minuti, attenzione e già TeleMeloni scricchiola. Giuseppe Conte, Conte due, nei primi 14 mesi è stato presente 42 minuti. Il Conte uno 25 minuti. Gentiloni 28 minuti. Attenzione Matteo Renzi 37 minuti, guardate io sono quella blu, TeleMeloni. Allora la domanda che io voglio fare è dove erano le anime belle del pluralismo quando accadeva quello che è accaduto con la riga rossa e con la riga arancione? 38 minuti, 42 minuti e le polemiche e le manifestazioni si fanno per avere pluralismo o per continuare a non averlo? Perché quello che si dimentica quando si parla del servizio pubblico è che io sono stata all'opposizione per parecchio tempo, Maurizio, per molto tempo, e me lo ricordo come andavano le cose. Me lo ricordo qual era la percentuale di presenza di Fratelli d'Italia, me lo ricordo che la percentuale di presenza di Fratelli d'Italia veniva artatamente alzata con l'edizione di mezzanotte e con l'edizione delle sei del mattino. Me lo ricordo il periodo in cui per la prima volta e nell'unica volta della storia d'Italia l'unica opposizione rappresentata da Fratelli d'Italia fu esclusa dal Consiglio d'Amministrazione della RAI, unico partito di opposizione. E siccome l'ho vissuto, non potrei farlo. Per questo mi sono andata a guardare i dati. Allora, Osservatorio di Pavia, su TeleMeloni la Meloni è drammaticamente ultima e quindi io non accetto francamente queste accuse. Penso che le accuse non siano, il nervosismo non sia perché c'è TeleMeloni, penso che le accuse siano perché non c'è più TelePd, ma questo lo avevamo promesso. Avevamo promesso che avremmo fatto un servizio pubblico che faceva il servizio pubblico e che dava libertà di parola e la possibilità di essere rappresentati a tutti, proprio perché ci siamo passati. Se qualcuno può confutarmi questi dati prima di continuare a parlare di TeleMeloni, gli sarò particolarmente grato. Dopodiché, siccome lei nella domanda diceva della libertà, io penso che storicamente il punto sia che la sinistra pensa di avere più diritti degli altri, che quello che loro hanno sempre fatto gli altri invece non lo possano fare. Cioè lei prenda la cosa sulla par condicio. C'è stata tutta una polemica sulla par condicio perché? Perché si voleva modificare, perché è stata confermata la norma che c'è sempre stata. Cioè la norma che è sempre valsa per tutti i governi della sinistra adesso non va bene. E quindi delle due l'una, signori, o voi pensate che noi abbiamo una par condicio che non rispetta i diritti dell'opposizione, ma chiaramente nessuno ha posto il problema quando era al governo, oppure quella norma andava bene e quindi si continua a portare avanti quella norma. Non è che quando io sono al governo ci sono delle norme e quando gli altri sono al governo devono cambiare le norme perché io sono passata all'opposizione, perché le regole fino a prova contraria in uno stato di diritto valgono per tutti alla stessa maniera, ma questo qualcuno non lo accetta, perché per me le regole valgono esattamente come valevano prima, cioè quando stai all'opposizione e quando stai al governo, anzi come si dimostra le rispettiamo di più, no? Cerchiamo di fare in modo che si rispettino di più, proprio perché io non ho questo bisogno di mettere gli altri a tacere. Mi pare che ci sia più da parte degli altri questo bisogno di metterti a tacere. Però tra le persone che hanno qualcosa da dire, le persone che hanno qualcosa da dire non hanno bisogno di mettere gli altri a tacere. Sono storicamente quelli che non hanno niente da dire che hanno bisogno di mettere gli altri a tacere. E infatti lei non troverà un esponente di Fratelli d'Italia o del centrodestra che va a tentare di impedire a un ministro di parlare durante una manifestazione, che va a tentare di impedire di bloccare le manifestazioni degli altri, che va a tentare di impedire a un giornalista di entrare all'università. Queste cose in Italia le fa solo la sinistra e danno dei censori a noi. Ma tutte le forme di censura che noi continuiamo a vedere, tutte le persone a cui viene impedito di parlare, i protagonisti, quelli che impediscono di parlare non sono mai i protagonisti del centro-destra. Quindi bisogna rimettere le cose al loro posto. Quindi se c'è qualcuno che ha urlato alla censura, che ha, diciamo, metodi a volte censori, non siamo noi. 
Maurizio Belpietro: Tra le accuse non c'è solo la censura, ci sono anche quelle manganellate, negli scontri tra studenti, polizia, questo governo usa il manganello. 
Presidente Meloni: Ma guardi, anche qui intanto il governo non usa il manganello perché non è il governo che dà le indicazioni, alle forze dell'ordine quando si trovano ad operare. Dopodiché, anche qui, quando c'è stato l'attacco di Hamas lo scorso 7 ottobre, noi siamo stati tra le nazioni in Europa che hanno deciso di non vietare le manifestazioni, perché ci sono state altre nazioni che hanno, per questioni precauzionali chiaramente, legate a un contesto molto complesso, che hanno impedito le manifestazioni. Assolutamente io non sarei d'accordo, ne parlai anche con Piantedosi, non era d'accordo neanche il Ministro Piantedosi, io gli confermai che per il Governo la libertà di manifestare andava assolutamente difesa, ma chiaramente anche per difendere la libertà di manifestare c'è bisogno che le regole anche per chi manifesta vengano rispettate, perché scusi, quando diciamo le forze dell'ordine si trovano a governare le regole che sottostanno a una manifestazione, chiaramente devono mettere insieme due necessità. La prima è quella di garantire il diritto di manifestare, la seconda è quella di, per esempio, mettere in sicurezza dei luoghi che possono essere considerati sensibili. Perché scusi, l'assalto alla CGL era libertà di manifestare? No, ok, andava impedito? Sì. E quindi chiaramente le forze dell'ordine cercano di trovare un equilibrio. Ora anche qui dobbiamo dirci le cose come stanno. Alcuni di questi manifestanti, noi diciamo sempre studenti, poi lei va a guardare le foto, le immagini, i video e c'è gente, insomma, hanno laurea, fuori corso... cioè, alcune di queste persone sono dei professionisti della materia, professionisti della materia che provocano le forze dell'ordine nella speranza che qualcosa vada storto e che si possa dire che il governo ha metodi autoritari e nessuno condanna quei violenti che… manifestazione autorizzata? No devo andare da un'altra parte. C'è una manifestazione autorizzata, c'è un percorso, puoi tranquillamente manifestare quello che vuoi manifestare e lo puoi fare rispettando le regole. No, le regole non mi vanno bene. Perché? Per provocare, per provocare e per cercare di creare problemi. E io penso che obiettivamente le forze dell'ordine non meritino questo comportamento e penso anche che non meritino l'assenza di solidarietà che troppe volte abbiamo visto, perché poi qui si parla di uno Stato autoritario che manganella la gente. Al netto che non voglio aprire la parentesi sulle immagini di quando c'erano lavoratori seduti a terra perfettamente inermi sui quali si sparava con l'idrante, con l'idrante, per cui lezioni diciamo non le accetto, ma al netto di quello noi abbiamo avuto nell'ultimo anno 126 agenti feriti e nessuno ha espresso loro la solidarietà. Qualche settimana fa questi esponenti dei centri sociali hanno circondato un'auto delle forze dell'ordine, hanno costretto le forze dell'ordine perché volevano liberare un immigrato irregolare destinato a un provvedimento di rimpatrio, hanno assaltato la macchina della polizia e nessuno ha speso una parola. Per cui io penso che noi dobbiamo difendere il diritto di manifestare nel rispetto delle regole, chiedere a tutti la responsabilità di manifestare rispettando le regole, anche per dare una mano alle forze dell'ordine. E penso che il Governo, se deve fare una cosa, debba valorizzare il lavoro che le forze dell'ordine fanno, cosa che ad esempio noi stiamo cercando di fare con il rinnovo del contratto nel comparto della sicurezza. Perché in tutto questo queste persone che vengono tutto il giorno provocate e spesso anche malmenate lo fanno sempre anche per stipendi abbastanza inadeguati e invece io penso che il loro lavoro sia preziosissimo e penso che meritino il rispetto da uomini che sono dello Stato, penso che meritino il rispetto dei cittadini per il lavoro prezioso, difficile e pericoloso che fanno per tutti noi. 
Maurizio Belpietro: Senta Presidente, lei ha fatto di Caivano, il quartiere Campano, una battaglia. Ha fatto una battaglia abbastanza importante contro il degrado, ma l'ha seguita la polemica tra De Luca e il parroco di Caivano, Padre Maurizio Patriciello? De Luca, il Governatore, ha detto che Padre Patriciello è il Pippo Baudo dell'area nord di Napoli.
Presidente Meloni: Allora, guardi, intanto voglio dire che sono fiera del lavoro che stiamo facendo a Caivano. Sono fiera di guidare uno Stato che il giorno dopo di eventi, che tutti ricordiamo, molto brutti che si erano verificati al Parco Verde di Caivano, non si sia girato dall'altra parte come troppo spesso aveva fatto di fronte a eventi simili. Sono fiera del fatto che con costanza e serietà tutto il sistema Italia sta lavorando per trasformare un territorio, che era noto soprattutto alla cronaca nera per gli episodi, per le sue difficoltà, in un territorio che può rinascere. Lo stiamo facendo con molta serietà, con molta costanza. Chiaramente era una scommessa. Non è un caso che lo Stato in passato abbia preferito dire ‘no, vabbè lì è meglio che non ci vada’. La camorra ha cominciato a fare le sue stese, le sue dimostrazioni di forza dopo pochi giorni. Lo Stato non ha indietreggiato, i cittadini hanno cominciato a fidarsi e ogni giorno piano piano è cambiato qualcosa. È anche merito di padre Maurizio Patriciello, perché fu padre Maurizio a chiamarmi quando accaddero i famosi fatti, a chiedermi ‘vieni sul territorio’. Io sono andata a Caivano e da lì nasce questa scommessa che abbiamo fatto. E quindi ho trovato chiaramente le parole del Presidente della Regione Campania vergognose nei confronti di padre Maurizio Patriciello, che dobbiamo ricordare essere sotto scorta per le minacce ricevute dalla camorra. Quindi deridere una persona che è sotto scorta per minacce da parte della criminalità organizzata è, secondo me, un segnale spaventoso, ma è anche una mancanza di rispetto verso tutti i funzionari dello Stato, verso tutte le persone, verso tutte le forze di polizia, verso il privato che a Caivano stanno lavorando incessantemente per dare risposte che evidentemente anche il Presidente De Luca negli anni non ha voluto o non ha saputo dare, forse perché era troppo preso a fare le sue dirette Facebook che tutti ben conosciamo. E io penso che alla fine il problema sia esattamente questo. Io penso che il Presidente della Regione Campania stia alzando sempre di più l'asticella delle sue dichiarazioni ad effetto per coprire le sue manchevolezze, perché se qualcun altro dimostra che c'era un'altra strada possibile, è evidente che a lui si potrebbe chiedere conto di quello che non ha funzionato e di perché questo non si è fatto prima. Ed è il motivo per cui De Luca deride ogni giorno il nostro lavoro, ma io penso che sia un lavoro straordinario che bisogna continuare a fare nonostante le derisioni, perché alla fine dimostreremo che effettivamente se si fosse fatta qualche diretta Facebook in meno e si fosse lavorato un po' di più, qualche risposta migliore poteva arrivare anche sul territorio. 
Maurizio Belpietro: Arriviamo al tema dell'immigrazione che è un tema scottante. Ma lei pensa davvero di riuscire a spostare, a cambiare qualche cosa con l'Europa? Perché tutti quanti poi ci siamo resi conto che se l'Europa non considera i confini italiani confini europei, se non tratta con alcuni Paesi, probabilmente non si trova una soluzione. Pensa davvero che questo voto riuscirà a far cambiare la posizione di alcuni Paesi? Anche dei Paesi come Polonia, come Ungheria, che si schierano contro e, soprattutto, gli accordi con la Libia sono possibili? C'è appena stata. 
Presidente Meloni: Dunque, gli accordi con i Paesi del Nordafrica sono non possibili, sono necessari e sono una delle grandi questioni che l'Italia ha portato al tavolo dell'Unione europea, perché io rivendico di aver in un anno e mezzo comunque modificato moltissimo l'approccio europeo alla materia migratoria. Non è un caso che lei mi citi l'Ungheria. Quando noi siamo arrivati un anno e mezzo fa, l'unico dibattito europeo in tema di migrazioni era la redistribuzione, per cui lei mi cita l'Ungheria perché l'Ungheria è una Nazione che si oppone alla redistribuzione dei migranti. Io le aggiungerei che se per questo si oppongono molte altre Nazioni considerate molto più europeiste, perché non mi risulta che abbiamo redistribuito tutta questa gente in Francia, in Germania, nelle grandi Nazioni europee. La verità è che è un dibattito sul quale tutti quanti sono attenti e non lo risolveremo mai se il dibattito in Europa è ‘come facciamo a redistribuirli’. L'unico dibattito che può mettere insieme gli interessi di tutti è ‘come facciamo a fermare la migrazione illegale’. E per fare questo l'unico modo serio è cooperare con i Paesi di provenienza e di transito di questi migranti, che è quello su cui io ho cominciato a lavorare con l'Unione europea, che ci ha portato all'accordo con la Tunisia, all'accordo con l'Egitto, agli accordi con la Libia, ma anche ad accordi con Nazioni la cui importanza da questo punto di vista conosciamo meno perché sono nelle Nazioni di partenza, ma che in ogni caso sono molto importanti. Anche il Piano Mattei per l'Africa risponde a questo contesto: noi dobbiamo lavorare per creare uno sviluppo e per creare una cooperazione da pari a pari nella quale poi rientra anche la cooperazione migratoria. Ed è quello che sta facendo oggi l'Europa, nonostante gli strali della sinistra: no all'accordo con la Tunisia, no all'accordo con l'Egitto, neanche meno con quello dell'Albania per processare in Albania le richieste dei richiedenti asilo. Perché non si è capito quale sia la loro proposta. Qualsiasi altra risposta fai deve essere smontata e per cui l'accordo con la Tunisia non va bene, l'accordo con l'Egitto non va bene, con la Libia non devi parlare, con l'Albania siamo fuori dallo Stato di diritto, se fai il decreto Cutro te lo smontano i giudici. Diciamo che si fa il possibile per rallentare il nostro lavoro, ma noi continuiamo a fare quel lavoro e i risultati piano piano arrivano, no? Non con la velocità che tutti speravamo ma i risultati arrivano. Ad oggi i migranti illegali sulla rotta del Mediterraneo centrale sono diminuiti di oltre il 60% rispetto allo stesso periodo dell'anno precedente. Quindi piano piano questo lavoro sta dando i suoi frutti ed è una strada già tracciata nell'Unione europea. Per cui io confido che, anche grazie al voto dei cittadini, si possa dire definitivamente all'Europa che questa è la strada che va seguita. Il dibattito non è come li redistribuiamo, il dibattito è come affrontiamo a monte - prima che partano - il problema della migrazione, come lavoriamo sui rimpatri, come continuiamo a lavorare anche su proposte creative e innovative, come è stato il caso dell'Albania. Guardi, io ho avuto la sinistra che rincorreva tutti i Commissari europei e tutti i Leader europei chiedendo “Ma l'accordo con l'Albania è fuori dallo Stato di diritto?”, sperando che qualcuno dicesse che è fuori dallo Stato di diritto. Non è fuori dallo Stato di diritto, è una cosa perfettamente fattibile e dico di più: se funziona può essere un modello e diverse Nazioni ci stanno chiedendo come funziona. Ieri c'era il Primo Ministro della Repubblica Ceca, abbiamo parlato a lungo di questo, diceva: “Giorgia mi spieghi bene come funziona l'accordo con l'Albania? Io lo considero molto interessante, secondo me è un'iniziativa che va replicata”. Quindi c'è già un dibattito che si è spostato. Chiaramente qui il voto dei cittadini diventa fondamentale per rafforzare questa linea. 
Maurizio Belpietro: Vuole un mandato su questa linea?
Presidente Meloni: Sì, io penso che serva rafforzare la posizione italiana, che serva rafforzare la nostra posizione e quella – spero - di altri che la pensano come noi anche per chiarire una volta per tutte, definitivamente, qual è l'unica politica migratoria possibile e cioè lavorare con i Paesi africani e dichiarare guerra ai trafficanti di esseri umani, tema che io porterò anche al G7. Lei sa che io sono Presidente del G7, che l'Italia è Presidente del G7 quest'anno, e tra gli obiettivi che ci diamo con la Presidenza del G7 c'è quella di un'alleanza globale contro i trafficanti degli esseri umani, tema impensabile fino a qualche mese fa. Intendo anche quello portarlo a casa, perché oggi le reti di trafficanti sono molto, molto più potenti di quello che noi immaginiamo. Oggi tu parti dal Bangladesh e arrivi in Italia passando dalla Tunisia o dalla Libia, attraversando quattro o cinque Nazioni con un unico - mi passi il termine - biglietto. Le Nazioni Unite dicono che il traffico di esseri umani è diventata l'attività criminale più redditizia del mondo: ha superato il traffico di armi, ha eguagliato il traffico di droga. 
Maurizio Belpietro: Se lei ricorda ci fu Buzzi che disse che era meglio della droga. Se lo ricorda Salvatore Buzzi sui migranti?
Presidente Meloni: E certo. E purtroppo è esattamente quello che sta accadendo, per cui io credo che sul contrasto alle reti di trafficanti noi si debba costruire un'alleanza globale, si debbano cioè coordinare le legislazioni, coordinare i lavori dell'intelligence. Guardi, qui si può imparare qualcosa anche da Paolo Borsellino e Giovanni Falcone - come sempre - che sulla lotta alla mafia dicevano “Follow the money” - segui i soldi: bisogna attaccare le reti di trafficanti al loro cuore finanziario, dove fanno i soldi, perché hai voglia di continuare a arrestare gli scafisti - la Tunisia ne ha arrestati mille solo nell'ultimo periodo, tanto per dire che l'accordo con la Tunisia non funzionava -, ma lo scafista è l'ultimo anello della catena. Chi conta davvero nelle reti di trafficanti non sta sulla barca e bisogna andare a colpirli, perché noi abbiamo abolito la schiavitù molto, molto tempo fa, non possiamo consentire che torni sotto altra forma dopo qualche secolo e non lo faremo. E penso che su questo tema bisogna mettere insieme tutti gli organismi sovranazionali, a partire dall'Unione europea, dal G7 e dalle Nazioni Unite. 
Maurizio Belpietro: Presidente, l'argomento lo ha sfiorato lei dicendo ‘si fa il decreto Cutro e poi te lo smontano i giudici’. E quindi? 
Presidente Meloni: E quindi si fa la riforma della giustizia, che è una delle riforme che servono in questa Nazione, ma non perché ti smontano il decreto Cutro, banalmente perché io penso che tutti siamo d'accordo sul fatto che la giustizia non funziona in Italia. Penso che bisogna avere il coraggio di intervenire anche lì, come abbiamo fatto e come faremo su tutte le grandi questioni che, come si sa, in Italia rallentano gli investimenti, hanno dei tempi troppo lunghi, ci sono meccanismi che non funzionano. E anche su questo penso che occorra avere il coraggio di intervenire. Quindi penso che nei prossimi giorni arriverà in Consiglio dei Ministri anche la riforma della giustizia. 
Maurizio Belpietro: Grandi questioni: il premierato. Visto che lei ha citato le grandi riforme, beh, quella è forse la riforma principe, direi, che il governo si è intestato. Ci sono tante accuse. Qualcuno pensa che se dovesse essere bocciata la riforma, lei rischi il posto, si dovrebbe dimettere, detto in altre parole. E poi c'è il grande tema che si tolgono poteri o addirittura se ne danno troppi al Presidente del Consiglio. Che risponde? 
Presidente Meloni: Intanto sul fatto che si sta cercando di personalizzare questo scontro sul referendum, sperando in un revival della situazione di Renzi, guardi, qui le mie dimissioni sono attese ogni giorno per le ragioni più bizzarre: un giorno lo spread, che attualmente è 100 punti più basso rispetto a quando il nostro governo si è insediato, a un certo punto è salito di tre punti e avevano già fatto la lista dei Ministri del governo tecnico. Quindi direi che la riforma è una riforma necessaria - poi adesso le spiego perché secondo me è la madre di tutte le riforme. Su questa riforma io spero che si possano costruire delle convergenze, se si vuole stare nel merito e se si è in buona fede. Se quelle convergenze non dovessero arrivare, io la considero comunque una riforma necessaria e devo chiedere ai cittadini che cosa ne pensano. Ma non è un referendum su di me, è un referendum che in teoria non mi riguarda, nel senso che, se la riforma costituzionale passasse, questa cosa entrerebbe in vigore nella prossima legislatura. Ora, da qui alla prossima legislatura, Maurizio, a Roma si dice ‘beato chi c’ha n’occhio’, nel senso che deve passare davvero tanto tempo. E quindi non è un referendum sul presente. Dico di più: io vedo sempre questo tirare per la giacchetta il Presidente della Repubblica ma, quando la riforma entrerà in vigore nel 2028, noi saremo anche verso la fine del secondo mandato del Presidente Mattarella. Quindi non è una riforma che riguarda il presente, è una riforma riguarda il futuro e io spero che gli italiani potranno votare guardando al merito. Che cosa dice il merito? Il merito dice in buona sostanza due cose fondamentali. Il Capo dello Governo viene scelto direttamente dai cittadini, punto primo. Se il capo del governo va a casa, ragionevolmente la legislatura finisce. Ora questo porta due elementi, toccando sette articoli della Costituzione, perché io non ho voluto una riforma che riscrivesse la Costituzione, voleva una riforma che ottenesse questi risultati senza stravolgere la Costituzione. Che cosa comportano queste due innovazioni? Punto primo, che si realizza meglio l'articolo 1 della Costituzione, “la sovranità appartiene al popolo”, - perché - è un esempio che ho già fatto, lo rifaccio - prendiamo ad esempio la scorsa legislatura. La sovranità appartiene al popolo. Nella scorsa legislatura noi abbiamo avuto due Presidenti del Consiglio, che hanno presieduto tre governi. Nessuno di questi due Presidenti del Consiglio aveva avuto una qualsiasi forma di legittimazione diretta da parte dei cittadini, cioè nessuno dei due era stato eletto. Sono stati i Presidenti del Consiglio di governi formati da maggioranze fatte da partiti che, quando sono andati al voto, chiedevano il voto contro l'altro e hanno preso una parte di quel consenso dichiarando la loro alternatività all'altro. Hanno realizzato programmi che nella loro interezza non sono mai stati, no votati, letti da nessuno perché non esistevano. E questi governi hanno ottenuto la fiducia di parlamentari eletti con liste bloccate. Scusate, da ‘la sovranità appartiene al popolo’, al ‘non scelgo il Presidente del Consiglio, non scelgo la maggioranza, non scelgo il programma e non scelgo il parlamentare’, capite bene che ce ne passa. Allora io penso che con l'elezione diretta del Capo del Governo intanto si rimettano le decisioni nelle mani dei cittadini. E quello che ho imparato, Maurizio, è che: punto primo, i cittadini scelgono molto meglio di quanto a volte fanno i partiti; punto secondo, quando sono i cittadini ad averti messo dove sei, tu rispondi a loro. Quando sono altri ad averti messo dove sei, non hai bisogno di rispondere ai cittadini. Quindi non mi stupisce che quelli che hanno fatto e disfatto i governi nel palazzo, che hanno dato le carte, che hanno realizzato cose che nessuno chiedeva, che nessuno voleva, temano una riforma del genere, ma davvero non so perché dovrebbero temerla gli italiani, punto primo. Punto secondo: il tema di dire che se il Presidente del Consiglio va a casa, ragionevolmente si torna a votare, è un grande elemento di stabilità nel nostro ordinamento. E anche qui vale la pena di raccontare un paio di diapositive della nostra storia nazionale. Durante i nostri 75 anni di Repubblica noi abbiamo 68 governi. Anche questo l'ho già detto, rifaccio questo ragionamento anche a voi. Tenete presente che attualmente io presiedo, dopo un anno e mezzo, il sedicesimo governo della storia d'Italia per longevità. Sono già sedicesima, se arrivo a Natale sono sesta. I governi nella storia d'Italia sono durati mediatamente meno di un anno e mezzo. Che cosa comporta questo? Comporta molte cose tragiche. Punto primo: quando il tuo orizzonte è troppo breve, tu tenderai a privilegiare i provvedimenti che ti danno un consenso nell'immediato. Perché in Italia noi non abbiamo investimenti e abbiamo il debito pubblico che abbiamo accumulato? Perché tutto è stato fatto con la spesa corrente. Perché? Perché la spesa corrente ti dava un risultato immediato in termini di consenso che gli investimenti non ti possono dare nell'immediato, perché per raccogliere i risultati degli investimenti c'è bisogno di tempo. Non abbiamo avuto una strategia su niente, perché è ovvio che se io mi devo preoccupare di che cosa accade fra sei mesi, otto mesi, dieci mesi, chi me lo fa fare di perdere tempo a costruire una strategia? Io mi concentro su quello che è immediato. Come posso occuparmi del futuro dei miei figli se mi devo occupare prima del destino mio? La credibilità internazionale. Quando io sono arrivata, sono diventata Presidente del Consiglio, qualcuno la battuta me l'ha fatta: “Senti, ma la prossima volta che ci incontriamo ce stai ancora te?”. Perché i nostri interlocutori internazionali sono abituati al mutare dell'interlocutore ogni volta che c'è un nuovo incontro. Ma chi è che stringe partnership strategiche quando non c'è certezza di niente, quando tutto può cambiare da un giorno all'altro? E tra l'altro noi abbiamo anche questo costume, che non accade in altre Nazioni, di mutare tutte le nostre scelte, tutta la nostra linea ogni volta che cambia il governo. Ora noi l'abbiamo pagato, ma pagato economicamente. Nei primi 19 anni di questo millennio, quindi fino al Covid, l'Italia è cresciuta meno del 4 per cento, Francia e Germania sono cresciute più del 20 per cento. Ora - anche qui, l'ho detto e lo ripeto - o noi diciamo che tutti i politici italiani sono peggiori di tutti i politici francesi e tedeschi, e io francamente questo non lo penso, o qualcosa non funziona nel sistema. Se si restituisce alla politica il consenso necessario e il tempo per realizzare una strategia e si dà la possibilità a quei governi di essere giudicati quando quella strategia è stata realizzata, può cambiare tutto. E io penso che sia una scelta necessaria e giusta da fare, perché è l'unica scelta che ci può restituire la credibilità, la serietà che un'Italia dotata di una strategia da tutti i punti di vista può avere. Ho fatto questo esempio l'altro giorno al Convegno sulla riforma costituzionale: in una delle ultime emissioni di titoli di Stato italiani sui mercati esteri, c'erano disponibili 10 miliardi di euro, sono arrivate richieste per 155 miliardi di euro. Perché l'Italia improvvisamente è diventata così appetibile? Perché tutti vogliono investire in Italia? Io vorrei poter dire - qualcuno lo farebbe al posto mio – ‘grazie al Governo, ai provvedimenti del Governo’. Certo, sicuramente. C'è la stabilità. La stabilità. Oggi noi siamo considerati una delle Nazioni più stabili del panorama. Le persone si sentono al sicuro a mettere i loro risparmi in Italia. Quindi il tema non è filosofico, non è politico, non è un gioco tra i partiti, è economico prima di tutto. Se noi vogliamo dare la ricchezza che merita a questa Nazione, che ha tutti gli skill possibili e immaginabili, la dobbiamo dotare di un governo che abbia un mandato chiaro dai cittadini, quindi la forza per fare le cose che vanno fatte, il mandato per fare le cose che i cittadini chiedono di fare, e la stabilità per realizzarla. E vedrete che se questo accade, cambierà tutto. Non riguarda noi, perché noi abbiamo già un governo stabile, Maurizio. Per cui avrei potuto mettermi in sicurezza, perché il referendum non c'era bisogno di farlo per noi, perché questo è un governo stabile. Però se io che ho il vantaggio della stabilità non mi pongo il problema di che cosa sto lasciando dopo di me, se non mi pongo il problema di raddrizzare quello che in questa Nazione non funziona, non mi troverei in pace con la mia coscienza se non lo facessi. E quindi faccio banalmente quello che considero giusto fare. E quando gli italiani riterranno che sto sbagliando, mi manderanno a casa perché lo possono fare - viva Dio - come sempre accade in democrazia. Ma non sto qua a sopravvivere.
Maurizio Belpietro: Presidente, oggi è “il giorno de La Verità” e sa che uno dei cavalli di battaglia de La Verità è stata l'inchiesta su quello che è accaduto durante la stagione del Covid. Noi stiamo pubblicando i verbali del Comitato Tecnico Scientifico, da cui emerge una cosa, la incredibile confusione in quel momento dove nessuno davvero sapeva che cosa fare, ma soprattutto dove si presero delle decisioni a dir poco - io le ho definite - agghiaccianti, perché leggendo quei verbali si rimane davvero disgustati dal tono e dal livello. Ora io le chiedo: ma che fine ha fatto la Commissione d'inchiesta e, soprattutto, si farà qualcosa per impedire che ciò si ripeta? 
Presidente Meloni: Lei conosce le mie posizioni su questa materia e io la devo ringraziare, Maurizio, perché La Verità ha avuto obiettivamente molto coraggio, i suoi giornalisti hanno avuto molto coraggio, non adesso, nel periodo in cui fare delle domande voleva dire essere additati. Io sono stata messa alla berlina per aver chiesto evidenze scientifiche alla base di alcune cose che venivano proposte. Mi ricordo che fui additata come no-vax perché chiedevo quali fossero le evidenze che giustificavano la vaccinazione di massa dei bambini molto piccoli. Dissi che mia figlia, che aveva cinque anni, non l'avrei vaccinata - e non la vaccinai -, perché non avevo evidenze scientifiche. Perché il tema che non ha funzionato durante il periodo del Covid è che la scienza non è religione. La differenza tra Dio e la scienza è che Dio non ti deve dare risposte, ma la scienza sì. Quindi quando la scienza ti propone qualcosa - perché tutti crediamo nella scienza - chiaramente tu la prima cosa che fai è chiedere le evidenze scientifiche: perché? E invece questa materia al tempo da parte della politica, non da parte della scienza, è stata trattata come se fosse alla stregua della religione. Tu ti devi fidare, non ti devi chiedere perché: funziona così. Mentre c'erano dei casi in cui le evidenze francamente erano molto deboli. E però chi si limitava a chiedere spiegazioni veniva additato come un no-vax. Mia figlia è vaccinata con tutti i vaccini tradizionali, ciò nonostante io sono stata additata come tutti quelli che… E guarda lì c'è stato un bel pezzo serio di censura, se vogliamo parlare di censura, perché io me la ricordo la gente a cui veniva impedito di parlare in televisione. 
Maurizio Belpietro: Qualcuno la invocò, si ricorda? Un ex premier invocò la censura come ai tempi di guerra: Mario Monti.
Presidente Meloni: Sì e per alcuni accade che si dicesse ‘no, tu non verrai più invitato perché ti permetti di sostenere queste tesi’. Io questo l'ho trovato molto irragionevole. Detto questo, la Commissione d'inchiesta la considero una cosa buona, utile. - è anche grazie a chi non si è spaventato quando di fronte a domande banali si veniva additati come dei mostri - e spero che possa fare il suo lavoro per chiaramente arrivare a fondo di quello che è accaduto. Ci sono molte resistenze. In particolare la Commissione non è ancora nata perché alcuni partiti dell'opposizione si rifiutano di nominare i propri componenti della Commissione per non farla partire. È un'altra cosa che io considero sbagliata, nel senso: loro chiaramente dicono che hanno gestito tutto al meglio, ma la Commissione eventualmente è anche un modo per dimostrare questo, mentre non far partire la Commissione è un'altra scelta. Però confido che alla fine partirà e che potrà serenamente, ma anche per evitare che in futuro possano ripetersi questi errori, chiarire che cosa non ha funzionato, se qualcosa non ha funzionato - e in molti pensano che qualcosa al tempo non abbia funzionato. 
Maurizio Belpietro: Lei prima stava parlando della stabilità, ho un'ultima curiosità. La stabilità ci sarà anche dopo le elezioni europee? Perché lei sa che molti dicono ‘vedremo quello che accadrà dopo le elezioni europee’. 
Presidente Meloni: Direi che il problema semmai si pone più prima delle elezioni europee, perché chiaramente una campagna elettorale a preferenza è anche una campagna elettorale nella quale è normale e ragionevole che ciascun partito voglia segnalare le sue specificità. Quindi è sicuramente una campagna divisiva, anche se non mi preoccupa neanche la campagna elettorale. Però davvero non ho motivo di credere che dopo la campagna elettorale possano esserci delle fibrillazioni. Io penso che si possa superare brillantemente queste elezioni e spero che possano confermare il loro consenso e crescere tutti i partiti della maggioranza. Questo ci aiuterebbe molto a continuare a fare il nostro lavoro, sapendo che abbiamo un mandato chiaro da parte dei cittadini, che come ho detto in tutta questa intervista, per me fa sempre la differenza. Ma al di là di questo - io davvero l'ho detto tante volte -, quelle poche volte che leggo i quotidiani e trovo queste ricostruzioni per cui ogni giorno ci insultiamo, ci stracciamo le vesti, ogni tanto frusto qualche Ministro, di solito noi ci scherziamo su, perché poi la realtà è molto diversa. E credo che, come si sa, la compattezza di una maggioranza si legga soprattutto dalla velocità con cui un governo riesce a lavorare. E questo è un governo che in un anno e mezzo di provvedimenti, di cose ne ha fatte moltissimo, perché non si perde tempo come accadeva in altri governi che abbiamo visto in cui non si riusciva ad arrivare a una sintesi su nulla. Qui è abbastanza facile. Poi sicuramente le sfumature diverse tra i partiti del centro-destra io le continuo a considerare assolutamente un valore aggiunto e quindi non bisogna disperderle e bisogna valorizzare anche tutte le specificità dei partiti. Ma davvero non sono preoccupata, né prima la campagna elettorale e men che meno dopo la campagna elettorale. Poi continueranno a scrivere che il giorno dopo casca il governo e poi cadrà perché è arrivato il Natale, non lo so. Ma insomma temo che poi ci si svegli ogni tanto e si debba fare i conti con la realtà. 
Maurizio Belpietro: Presidente, grazie. Credo di aver sforato abbondantemente il tempo che lei ci aveva concesso. Bene. 
Presidente Meloni: Grazie a voi, grazie davvero. A presto, buona serata a tutti.
",2024-05-14,https://www.governo.it/it/articolo/intervista-del-presidente-meloni-con-maurizio-belpietro-il-giorno-de-la-verit/25783
Dichiarazioni del Presidente Meloni con il Primo Ministro della Repubblica ceca,"Buon pomeriggio a tutti. Sono molto contenta di aver avuto l'occasione oggi di incontrare a Roma il Primo Ministro della Repubblica Ceca, il mio amico Petr Fiala. È una visita che segue di soli pochi mesi quella del Presidente della Repubblica Ceca, Petr Pavel, che cade esattamente un anno dopo la mia visita a Praga, a maggio dello scorso anno. Tutto questo testimonia un'amicizia molto solida tra le nostre due Nazioni. 
Siamo molto soddisfatti, ne abbiamo discusso nel nostro bilaterale, dello stato delle relazioni - che sono eccellenti - che hanno visto una importante intensificazione sia dei rapporti economici e commerciali sia del dialogo politico, anche nell'ambito del Consiglio europeo sui principali temi dell'agenda europea, dell'agenda internazionale. 
Il volume dei nostri scambi commerciali ha superato i 17 miliardi di euro nel 2023. Nella Repubblica Ceca sono presenti attualmente oltre 3.000 imprese italiane, anche a testimoniare questi solidi legami. Tra i settori di cooperazione - che sono molto numerosi - voglio citare in particolare l'aerospazio, su cui l'Italia ha una lunga tradizione, sul quale con il Primo Ministro Fiala abbiamo condiviso come ci siano margini molto importanti di miglioramento nella nostra cooperazione. 
Ma poi anche infrastrutture, trasporti, energia, difesa e sicurezza, turismo. Abbiamo discusso anche in vista dell'avvio della nuova legislatura europea, abbiamo parlato molto dei temi al centro della prossima legislatura, ci sono molti punti di contatto tra quelle che sono le nostre priorità. Abbiamo concordato sulla necessità che l'Unione europea che uscirà dal voto di giugno si concentri su alcune priorità concrete e strategiche nell'attuale contesto complesso.
Sicuramente c'è il tema del rafforzamento della competitività e della sicurezza economica, che è una necessità oggi, oltre che economica, geopolitica. E chiaramente per fare questo è necessario che ci sia una politica industriale coerente, accompagnata da un sostegno finanziario concreto. Noi dobbiamo investire sul nostro futuro, lo dobbiamo fare insieme. Nell'attuale contesto internazionale la necessità per l'Europa di diventare finalmente un gigante geopolitico va anche di pari passo con un'industria europea della difesa che sia in grado di soddisfare le necessità, le esigenze di un sistema internazionale così complesso. Su questo anche c'è piena concordanza tra me e il Primo Ministro Fiala. Tra l'altro la Repubblica Ceca sta su questo portando avanti iniziative che sono sicuramente molto importanti. 
Ci siamo certamente confrontati sul tema della migrazione, altra questione sulla quale ci siamo sempre trovati d'accordo. Siamo d'accordo sul fatto che per gestire la migrazione la priorità sia quella di lavorare sulla dimensione esterna, quindi di lavorare con i Paesi terzi, di lavorare con i nostri partner per prevenire il flusso piuttosto che doverlo gestire. L'Italia, come sapete, sta dando il buon esempio con il Piano Mattei per l'Africa, che ha come obiettivo quello di costruire un modello di sviluppo e di cooperazione nuovo rispetto al passato, da pari a pari, senza un approccio paternalistico, senza un approccio caritatevole, e senza intenzioni predatorie. 
Siamo anche d'accordo - perché Italia e Repubblica Ceca si sono sempre trovate su questo, sullo stesso fronte - a continuare a lavorare per proseguire il percorso di allargamento dell'Unione europea, che come sapete a me piace chiamare “riunificazione dell'Europa” e quindi, tanto per quello che riguarda i Balcani occidentali, quanto per quello che riguarda Ucraina, Moldova e Georgia, ci siamo trovati sempre a lavorare insieme. 
E allora penso che queste siano le grandi sfide che abbiamo, particolarmente per la prossima legislatura europea. Per fare tutto questo sarà fondamentale rendere l'Europa un attore sempre più rilevante, influente. 
È importante, come dicevo, che noi si abbia una strategia e che si sostenga quella strategia con gli strumenti concreti, a partire dalle risorse che sono necessarie, perché nessuno singolo Stato membro può affrontare da solo le grandi sfide che abbiamo di fronte, e l'Europa può farlo se però si dota della strategia e degli strumenti che sono necessari. 
Chiaramente ci siamo confrontati anche, e concludo, sulle grandi sfide al centro dell'agenda internazionale, a partire dalla questione della guerra di aggressione russa contro l'Ucraina, ma anche la questione medio-orientale, sono anche temi che porteremo al centro della nostra Presidenza G7. Abbiamo riaffermato il nostro comune impegno a rafforzare le legittime capacità di difesa dell'Ucraina come condizione indispensabile per raggiungere quella pace giusta, alla quale tutti aneliamo. 
E quindi grazie Petr, grazie Primo Ministro per questa importante e bella occasione di confronto.
",2024-05-13,https://www.governo.it/it/articolo/dichiarazioni-del-presidente-meloni-con-il-primo-ministro-della-repubblica-ceca/25773
Intervento del Presidente Meloni all'incontro “La Costituzione di tutti. Dialogo sul premierato”,"Buonasera a tutti, 
davvero grazie, ringrazio la Fondazione De Gasperi e la Fondazione Craxi, i Presidenti Alfano e Boniver, per aver voluto organizzare questa iniziativa così autorevole, grazie per l’invito a prenderne parte. Saluto il Presidente Fontana, e lo ringrazio anche per ospitarci, saluto il Ministro Alberti Casellati, tutte le autorità, tutte le persone presenti. Voglio soprattutto ringraziare i nostri autorevoli relatori, il Professor Orsina, il Professor Clementi, la Professoressa Poggi, il Presidente Violante, grazie a Maria Latella, davvero è stato un dibattito molto molto importante, molto interessante, e soprattutto è stato un dibattito all’altezza di quello che ci si aspetta da un dibattito intorno al tema della Costituzione, molto prezioso anche per chi poi deve politicamente prendere delle decisioni. Voglio ringraziare gli organizzatori di questo evento, salutando le autorità ma soprattutto gli imprenditori, i professionisti, gli accademici, gli scienziati, gli artisti e gli sportivi che sono oggi in questa sala: la composizione di questa sala è uno spaccato molto bello e la scelta che il presidente Alfano e la Presidente Boniver hanno fatto organizzando una iniziativa il cui titolo è “La Costituzione di tutti. Dialogo sul premierato”, cioè un confronto sulle riforme istituzionali, che normalmente si considera essere circoscritto agli addetti ai lavori, e invece far partecipare a quel dibattito una platea fatta di personalità che rappresentano l’impresa, la cultura, lo sport, l’Italia che produce, la considero una scelta intelligente perché, come dice il titolo di quest’evento, la Costituzione, ciò che sancisce il modo in cui articola il funzionamento delle Istituzioni repubblicane, non riguarda affatto solo gli addetti ai lavori. 
Noi dobbiamo soprattutto partire da qui, cioè la Costituzione delinea i principi, i valori, le forme entro le quali la nostra Nazione - in tutte le sue articolazioni - cresce e si sviluppa, anche e soprattutto dal punto di vista economico, sociale, culturale. 
Ecco perché la Costituzione è di tutti, partiamo da qui, perché tocca tutti, nessuno escluso, e a tutti fornisce gli strumenti per orientare ciò che ognuno decide di realizzare nella propria vita: fornisce gli strumenti a chi, come me, ha scelto l’impegno politico, ai chi invece si è dedicato all’impresa, alla produzione, alla ricerca, allo sport. La Costituzione è di tutti perché delinea quel patrimonio comune di valori, di principi, di diritti e di doveri nei quali tutti ci riconosciamo e all’interno del quale le differenti posizioni devono trovare sempre un terreno comune di confronto. 
Nata dalle rovine della guerra, la Costituzione nasce con l’obiettivo di far convergere forze e culture politiche diverse e antagoniste, i padri costituenti si posero il problema di pacificare il conflitto e di garantire pluralismo e libertà. È così riuscita a incanalare le profonde trasformazioni della società italiana, e a mantenerla unita nonostante tutto. Ha garantito la libertà e la democrazia nei passaggi più difficili, penso al contrasto al terrorismo, alla lotta alla mafia, e oggi sotto la sua guida affrontiamo il  ritorno della guerra in Europa, in un altra  incredibile stagione della nostra storia, una stagione che forse qualche anno fa non avremmo considerato possibile.  La forza della nostra Costituzione è fondamentalmente impedire la lotta di tutti contro tutti, di essere il luogo, nel quale il nostro popolo si riconosce e riconosce al di là delle legittime differenze, la sua unità politica e sociale e qui veniva citato Valerio Onida negli interventi che mi hanno preceduto.
Valerio Onida scrive in modo molto autorevole che la Costituzione esprime ciò che è tendenzialmente stabile nella vita della società e ammette una pluralità di orientamenti e di scelte politiche diverse nel tempo, ma tutti compatibili con i suoi principi. Ora questo vuol dire anche che la costituzione offre una cornice, fissa dei paletti, ma allo stesso tempo garantisce l’autonomia alla politica. E lo fa dando spazio alle scelte dei partiti, del Parlamento, del Governo, poiché si fonda sulla sovranità popolare, che è la principale fonte di legittimazione del sistema. Quindi nel quadro costituzionale si sviluppa la democrazia e la democrazia si poggia sul principio di maggioranza. Questa è la cornice entro cui noi lavoriamo. 
E quando diciamo che la Costituzione esprime ciò che è stabile nella vita della società, però, non intendiamo dire che la Costituzione è un Moloch intangibile. Negli oltre 75 anni in cui la Costituzione è stata in vigore non è mai stata pietrificata, ma è vissuta dell’interpretazione che ne hanno dato e ne danno i diversi attori della nostra democrazia. Lo dico per dire che anche nell’attuale dibattito al quale assistiamo, chi ritiene di essere il depositario esclusivo della Costituzione ne mette, per paradosso, in crisi la funzione unificante che è propria della Costituzione: se la Costituzione deve essere di tutti, ed è di tutti, la sua interpretazione non può privilegiare una sola cultura politica o un solo punto di vista. 
La Costituzione va letta e applicata in modo che tutti in essa si riconoscano. Oggi, in questa sala, abbiamo ascoltato un saggio di quella pluralità di culture politiche che hanno dato e danno vita alla Costituzione, che nella Costituzione si riconoscono, ma che della Costituzione prospettano declinazioni non sovrapponibili, pur nella condivisione degli stessi comuni principi. C’è chi ha posto l’accento su alcuni aspetti, chi su altri. Chi ha richiamato l’attenzione su talune forme istituzionali, chi su altre. Ripeto voglio ringraziare con sincerità i relatori, perché è questo tipo di dialogo - nel merito e nei contenuti – dal quale emergono anche oggettive e interessanti questioni utili, soprattutto per la politica, è il dibattito che io mi auguro possa accompagnare l’iter di questa riforma, della quale oggi inizia l’esame nell’aula del Senato. Penso che sarebbe un errore approcciare a questi temi con un’impostazione ideologica, o legata a esigenze o a interessi contingenti, che è però purtroppo l’orientamento prevalente che vedo finora in questo dibattito. 
Dall'altra parte, però penso anche che sarebbe un errore da parte della politica, di fronte a questo atteggiamento, indietreggiare e gettare la spugna. Per cui io credo che più noi riusciamo a stare nel merito e meno fondiamo questo dibattito su posizioni di partito preso e più possiamo arrivare a un testo, non so quanto condiviso - poi ci arrivo - ma magari migliore. Purché si parli del merito della questione. 
Allora io parto dagli obiettivi che noi ci siamo posti con questa riforma. Come sapete la riforma ha il suo cuore nell’elezione diretta del Presidente del Consiglio e sostanzialmente si pone due grandi obiettivi. Il primo di questi obiettivi è garantire il diritto dei cittadini di scegliere da chi farsi governare mettendo fine alla stagione dei ribaltoni, alla stagione dei governi tecnici, alla stagione della maggioranza arcobaleno, che nessuna corrispondenza hanno con il voto popolare. Ora qui voglio fare un breve inciso. Diceva prima la professoressa Poggi che nessun potere è assoluto, cioè neanche la sovranità popolare è un potere assoluto. Eppure nel dire che neanche la sovranità popolare è un potere assoluto, noi riconosciamo che la sovranità popolare è il potere preminente - articolo uno della Costituzione. Ora, uscendo ad un livello un po’ più di attualità, cioè di questo dibattito, prendiamo ad esempio la scorsa legislatura. Il potere preminente è la sovranità popolare. Nella scorsa legislatura abbiamo avuto tre governi guidati da due Presidenti del Consiglio. Nessuno di quei due Presidenti del Consiglio aveva avuto alcuna forma di legittimazione popolare diretta, non si erano neanche presentati alle elezioni, hanno guidato due governi composti da maggioranze che erano formate da partiti che in campagna elettorale avevano dichiarato la loro alternatività, che era una parte del consenso acquisito da quei partiti. 
Hanno realizzato programmi che nella loro interezza non sono mai stati sottoposti al vaglio dei cittadini e la fiducia a quei governi è stata votata da parlamentari che sono eletti con delle liste bloccate.
Ora, dall'essere un potere assoluto all'essere arrivati a una democrazia nella quale i cittadini non scelgono il Presidente del Consiglio, il programma, la maggioranza e neanche i parlamentari ci passa una bella differenza. Chiaramente, a scanso di equivoci, è tutto costituzionalmente legittimo, non voglio che poi si facciano le polemiche. È tutto costituzionalmente legittimo. Qual è il punto, secondo me?  È che i padri Costituenti non potevano immaginarlo, perché era un altro mondo, perché le cose sono cambiate, perché ci troviamo in un'altra epoca. Ci sono delle cose che vanno inevitabilmente, noi lo possiamo prevedere, lo abbiamo visto accadere, ma allora lo possiamo anche correggere. Che è il punto che io mi pongo. 
Allora il primo obiettivo, dicevamo, è quello di garantire che i cittadini abbiano voce in capitolo - e arrivo anche al tema dei parlamentari, perché penso che il Presidente Violante conosca la mia posizione su questo.
Il secondo obiettivo che noi ci siamo dati con questa riforma è assicurare che chi viene scelto dal popolo per governare possa farlo con un orizzonte di legislatura, e avere il tempo necessario per portare avanti il programma con cui si è presentato ai cittadini, perché il tempo, la stabilità di governo, è una condizione determinante  per costruire qualsiasi strategia e dunque per restituire credibilità alle nostre Istituzioni agli occhi dei cittadini e restituire credibilità a questa Nazione con i suoi interlocutori  internazionali. 
Sono obiettivi di sistema, per noi irrinunciabili, e non sono, come è stato detto in molti interventi che mi hanno preceduto, nuovi nella storia repubblicana, a partire dai lavori dell’Assemblea costituente, e ricorrenti nel dibattito politico, parlamentare, costituzionale e accademico degli ultimi cinquant’anni. Ringrazio il Presidente Alfano per aver fatto una sintetica ricostruzione di questo ampio dibattito. Da cosa nasce questa esigenza di riforma? Da un problema che tutti, trasversalmente, riconoscono e che riguarda l’efficacia e il funzionamento della nostra forma di governo. Negli anni, autorevoli costituzionalisti e numerose Commissioni di riforma si sono interrogati su come assicurare stabilità e capacità decisionale al Governo, nel quadro di un robusto sistema di garanzie e contrappesi. Non si è mai riusciti a fare passi avanti, a trovare una soluzione, forse proprio per la tendenza ad approcciare queste materie, soprattutto da parte della politica, guardando al dito e non alla luna, all’attualità piuttosto che alla storia, all’interesse di parte in luogo dell’interesse del sistema. 
Presidente Violante, io mi sono interrogata molte volte su come i miei avversari politici utilizzerebbero questa riforma se fossero al Governo, non mi spaventa e non mi preoccupa perché sono convinta della bontà di questa riforma. Ora mi prenderò qualche insulto per dirlo ma dal mio punto di vista la sto facendo per chiunque arrivi domani. Io non ho questi problemi oggi, questo è un Governo solido, stabile, io non avrei bisogno di fare questa riforma, è un rischio per me.
Ma se chi ha l’occasione per la prima volta dopo davvero molti anni di lasciare un cambiamento che possa domani essere utilizzato da tutti in positivo cioè la possibilità di avere chiaramente un mandato chiaro dai cittadini e avere la possibilità di avere cinque anni per realizzarlo, se io non lo facessi, non cogliessi questa occasione, non per me ma per chi ci sarà tra molti anni o nella prossima legislatura perché la politica è così, non sarei in pace con la mia coscienza.
Quindi sì, mi sono esattamente posta il problema di come può essere utilizzata da chiunque e penso che possa essere utilizzata da chiunque in positivo una riforma di questo tipo.
Nell’ambito di questo lungo dibattito, a me piace citare Costantino Mortati, uno dei padri del costituzionalismo italiano, che nei primi anni settanta diceva: “Non sembra dubbio che la preferenza debba andare alla elezione popolare del Primo Ministro, ciò soprattutto allo scopo di porre accanto a questo organo responsabile davanti al popolo dell’indirizzo politico di cui è espressione, un Capo dello Stato, che non desuma la sua investitura direttamente dal popolo”. 
Lo stesso ragionamento è stato fatto con accenti diversi da Bettino Craxi, che si era fatto promotore di una riforma in senso presidenziale. Penso alla proposta elaborata da Cesare Salvi, durante la Bicamerale presieduta da Massimo D’Alema, che aveva l’assenso dei popolari, della sinistra democratica e dei verdi, che prevedeva l’elezione diretta del Presidente del Consiglio. Non dimentico, ovviamente, il contributo, politico e culturale, che a questa causa ha portato, lungo tutta la storia repubblicana, la destra: dal Msi, passando per Alleanza nazionale, fino a Fratelli d’Italia.
Perché lo dico? Lo dico perché la proposta di un'elezione diretta del Capo del governo, a ben guardare, non è una proposta di destra e non è una proposta di sinistra. È una proposta che, pure con accenti diversi e soluzioni diverse, è stata sostenuta in modo assolutamente trasversale, anche da quelle culture politiche che ora ne parlano come se fosse la spia di un disegno intimamente autoritario. 
Oggi leggo di leader politici che parlano di fermare la riforma con i loro corpi, e non so se lo devo leggere come una minaccia o come una sostanziale mancanza di argomentazione nel merito. Però è difficile. Faccio riferimento insomma al Prof. Clementi quando diceva dialogo. Certo, anche io preferirei, preferisco e farò quello che posso fare per lavorare a una riforma che abbia un consenso più ampio, ma quando la risposta è ‘la fermeremo con i nostri corpi’, professore la vedo dura. Nel senso che, se si ponesse una questione di merito, io posso nel merito rispondere, se si dice ‘frapponiamo i nostri corpi’, il merito è un po' più difficile. 
E quando arriva questo genere di dibattito le scelte sono solo due: gettare la spugna o proseguire. Gettare la spugna è fare quello che è accaduto in tutti questi anni e quindi lasciare che il sistema rimanga quello che è, con gli italiani che lo pagano - e poi ci arrivo – oppure, secondo quello che i padri costituenti hanno previsto, lasciare un'altra possibilità, perché è vero che i padri costituenti preferivano una riforma approvata a due terzi della maggioranza parlamentare, ma non hanno escluso che questo non accadesse. Cioè capivano anche lo stallo che poteva venire dalla tattica politica sulla riforma costituzionale. E io penso che di fronte alla tattica politica, il tentativo di chiedere agli italiani che cosa pensino di questa proposta che viene fatta per loro, se non si riesce ad approvare la riforma con i due terzi del Parlamento, debba essere esplorata. Del resto, certo che è sempre meglio non arrivare a un referendum divisivo sulla Costituzione, ma mi corre l'obbligo di ricordare che è la Repubblica è nata sul referendum divisivo, molto divisivo. È nata ed è stato un bene. Quindi è la democrazia. E i padri costituenti hanno previsto che questo potesse essere un modo per fare ciò che i cittadini a maggioranza condividevano anche quando le forze politiche non erano d'accordo a stragrande maggioranza.
Quindi, dicevamo che la proposta è stata fatta trasversalmente in questi anni, così come trasversalmente è stato riconosciuto da tutti come vi fosse un problema nel nostro sistema, cioè la debolezza della funzione di Governo, la sua tragica precarietà, che porta con sé come un domino diversi problemi che noi abbiamo conosciuto. Questo è un fatto testimoniato dalla storia e dai numeri: in 75 anni di Repubblica, in Italia si sono succeduti 68 governi, con 31 Presidenti del Consiglio; la durata media dei Governi è stata poco più di un anno. Vi basti sapere che con i suoi 564 giorni di governo oggi, attualmente il governo che io presiedo è il sedicesimo in longevità su 68 della storia d’Italia. Se questo governo arriverà alle elezioni europee sarà tredicesimo, se dovesse mangiare il panettone diventerebbe il sesto. Tanto è facile risalire questa illuminante classifica sulla durata dei governi nella storia d’Italia. 
E qual è il problema? Ogni volta che il governo è cambiato, per un’altra tendenza che è un po’ tutta italiana, si è anche ricominciato da capo su tutto, un po’ per necessità e un po’ per scelta. Questo non accade in altri sistemi dove su alcune grandi questioni fondamentali, indipendentemente dal mutare dei governi, le cose vanno avanti seguendo sempre una stessa linea. Da noi non è così, quindi noi dobbiamo anche valutare l’impatto che il nostro funzionamento ha sul popolo, sulla realtà politica che siamo.
Si è ricominciato su tutto e chiaramente - come dicevo - questa instabilità a cascata porta con sé molti problemi importanti e significativi. Il primo è chiaramente l'impossibilità di perseguire qualsiasi strategia anche solo di medio periodo, fare qualsiasi riforma strutturale, cioè affrontare i problemi profondi di questa Nazione. Quando tu navighi a vista, non puoi permetterti di interrogarti su quale sarà il destino dei tuoi figli e dei tuoi nipoti, perché sei troppo concentrato a interrogarti su quale sarà il destino tuo. Quando il tuo orizzonte è troppo breve, non puoi permetterti di fare investimenti, sapete perché? Perché gli investimenti, che hanno un moltiplicatore, in termini di crescita, infinitamente superiore a quello che ha la spesa corrente, per dispiegare i loro risultati hanno bisogno di tempo. E questo è il motivo per cui in Italia gli investimenti non sono stati fatti e invece la spesa corrente ci ha portato ad avere il debito pubblico che noi abbiamo, perché quando l'orizzonte è breve, quello che io sono portato a mettere in campo è quello che mi dà un consenso nell'immediato. Lo abbiamo visto con una spesa sugli investimenti ferma e con un debito pubblico che generava consenso immediato alle stelle. E quando io un orizzonte breve non mi interessa chi pagherà quel debito pubblico. Qualcuno lo pagherà. Perché se dovessi ripagarlo io, probabilmente ci farai maggiore attenzione. E potrei fare decine di esempi come questo. È la storia italiana. È la storia italiana. 
Il secondo tragico effetto dell'instabilità è la credibilità internazionale. Chi è esattamente che costruisce delle partnership strategiche quando l’interlocutore con il quale si siede cambia a ogni incontro? Perché anche questo purtroppo è accaduto. Come si fa a costruire una centralità, che – consentitemi -  è fatta anche di rapporti personali, è fatta anche di conoscenza dell’interlocutore, quando ogni dodici, diciotto, ventiquattro mesi al massimo, cambia tutto di nuovo? Anche qui, per costruire rapporti internazionali solidi serve costanza, serve conoscenza reciproca, serve attenzione, serve tempo. E i requisiti sono particolarmente più necessari oggi per quello che dicevamo prima: noi oggi non siamo più in un contesto internazionale, in un contesto globale, che ci consente leggerezza. Anche questo dobbiamo tenere a mente. Abbiamo attraversato una stagione molto più facile di questa, una stagione di pace, un mondo che con tutti i problemi che avevamo ci dava alcune certezze. Oggi quelle certezze vengono meno e di fronte a quelle incertezze costanti, di fronte ai rischi che noi corriamo, la leggerezza che delle volte abbiamo visto può essere davvero esiziale, può essere davvero drammatica.
Dopodiché aggiungo: chi è disposto a investire in una Nazione nella quale non c’è mai certezza su nulla? È un altro pezzo dei nostri problemi. Vi faccio un esempio che forse può rendere bene l’idea. In una delle ultime emissioni di titoli di stato italiani sui mercati esteri, c'erano dieci miliardi a disposizione, sono arrivate richieste per 155 miliardi. Perché l’Italia è diventata così appetibile? Chiaramente mi piacerebbe dire “grazie ai provvedimenti di questo governo”, ma sono una persona troppo seria. Ci riguarda però, perché oggi l'Italia è percepita come una tra le Nazioni più stabili del panorama. Oggi le persone hanno sicurezza nell'investire da noi perché noi siamo stabili. Certo c'entra la postura, i provvedimenti che il governo porta avanti, ma l'elemento della stabilità è quello che fa la differenza. E quindi quanto abbiamo pagato la nostra instabilità da questo punto di vista? E del resto si sa. Anche qui, basta guardare alla crescita del prodotto interno lordo. Alla crescita. Nei primi vent'anni di questo millennio, diciamo fino alla pandemia, Francia e Germania sono cresciute più del 20%, l'Italia è cresciuta meno del 4%. Ora ci sono solo due risposte a questa domanda: o tutti i politici italiani sono più scarsi di tutti i politici francesi e tedeschi- e io non lo penso - o c’è qualcosa che non funziona nel sistema. E quello che non funziona nel sistema è esattamente tutto il prezzo che noi abbiamo pagato per questo problema di instabilità che avevamo a monte, problema legato all'instabilità e la debolezza della politica
L'altro problema collegato all'instabilità è la debolezza della politica. Perché una democrazia possa funzionare sono necessari ma non sono sufficienti la partecipazione, la garanzia del pluralismo e i diritti, cioè la capacità della società di far valere le sue istanze nei confronti delle istituzioni. Alla “democrazia in entrata” occorre affiancare una “democrazia in uscita”, cioè la capacità delle istituzioni di decidere e dare risposte ai bisogni dei cittadini – quella che il Presidente Violante chiamerebbe “democrazia decidente”. Chiaramente una democrazia instabile è anche una democrazia che non ha capacità decisionale, e finisce per essere una democrazia nella quale chi avrebbe il compito di rappresentare i cittadini e le loro istanze si trova ad essere più debole di poteri che non hanno quello stesso scopo, che siano le grandi concentrazioni economiche, che siano le burocrazie o che siano addirittura le lobby. E io capisco che chi ha esercitato il potere in luogo della politica oggi possa temere una riforma come questa. Lo capisco, ma non lo condivido. C'è una differenza fondamentale tra la politica e tutti gli altri mondi che possono credere di sopperire alla politica, che rispetto alla politica il popolo ha degli strumenti di giudizio. Io penso che la democrazia si debba esercitare per il tramite della politica. Penso che il governo si debba esercitare per il tramite della politica. Penso che quando la politica è debole e altri poteri pensano di fare il bello e cattivo tempo, non necessariamente lo fanno nell'interesse dei cittadini, non fosse altro perché a differenza della politica non vengono giudicati dai cittadini. E quindi non mi colpisce, ma non lo condivido. Penso che sia un fatto che da troppo tempo la nostra democrazia ha difficoltà a portare avanti sulle politiche pubbliche che sono fondamentali per rendere effettive la libertà, i diritti, la solidarietà, la crescita economica e l'equità sociale, cioè i principi garantiti dalla nostra Costituzione.
Allora una riforma che assicuri governi eletti dal popolo, governi stabili, governi con un orizzonte di legislatura, secondo me è anche la misura più adeguata sul fronte dell’economia, sul fronte della giustizia sociale, chiaramente nella doverosa interlocuzione con tutti gli attori, nella doverosa interlocuzione con le parti sociali: il confronto, la capacità di concordare nel confronto progetti ambiziosi. Creare un quadro favorevole alla crescita chiaramente concorre a recuperare le risorse perché si possano declinare concretamente i diritti, sociali ed economici, che sono consacrati dalla Costituzione.
Allora ‘come arrivare a questa democrazia’ è la domanda che noi ci siamo fatti quando abbiamo scritto questa riforma. A mio avviso, una buona riforma deve sostanzialmente rispettare due esigenze. La prima è salvaguardare il ruolo degli organi di garanzia che il nostro sistema costituzionale delinea, a partire dalla funzione di arbitro super partes del Capo dello Stato. E penso che sia esattamente quello che fa la nostra riforma, perché è stata una scelta, non è stato un incidente, è stata una scelta di lasciare inalterati nei tratti fondamentali i poteri del Presidente della Repubblica. 
C’è chi sostiene che il Presidente della Repubblica perderà la prerogativa di scegliere il Presidente del Consiglio e di decidere se sciogliere o meno le Camere. Ora mi permetto di segnalare che, già oggi, quando il sistema di governo funziona, cioè quando dalle urne escono maggioranze stabili, il Presidente della Repubblica recepisce le indicazioni che arrivano dai cittadini. Perché quasi quasi oramai si parla della figura del Presidente della Repubblica come se, indipendentemente dal voto, il Presidente della Repubblica scegliesse il Governo, ma non è esattamente quello che dice la Costituzione. Non è quello che fa il Presidente della Repubblica, mi pare. Quand'è che il Presidente della Repubblica è chiamato a esercitare in maniera un po' più estensiva il ruolo, appunto, di definire chi debba guidare il governo? Quando il sistema non funziona e quando il Presidente della Repubblica deve esercitare un ruolo di supplente di una politica incapace di decidere. E la necessità, che c'è stata in un sistema in cui la politica spesso non era capace di decidere, per il Presidente della Repubblica di esercitare quel ruolo di supplenza non rafforza la figura del Presidente della Repubblica, cioè non lo mette al riparo da critiche, che invece dovrebbero essere proprie del confronto e dello scontro della politica. Quindi noi non abbiamo aiutato l'autorevolezza della figura di garanzia del Presidente della Repubblica nel fare esercitare un ruolo che non spettava normalmente al Presidente della Repubblica, ma spettava a una politica incapace di esercitarlo. E quindi qui noi parliamo di una riforma che può meglio definire una cornice in maniera tale da non costringere il Presidente della Repubblica ad esercitare un ruolo che non gli è proprio e che ne può indebolire - chiaramente facendo tirato in mezzo nel dibattito politico - l'autorevolezza. Quindi perché? Perché la riforma chiaramente si pone l'obiettivo di evitare le fasi di stallo e di assicurare che il sistema sostanzialmente funzioni sempre, eliminando a monte le cause che richiedono di attivare questa funzione supplenza da parte del Presidente della Repubblica.
Si detto e è scritto, anche, che il Capo dello Stato sarebbe troppo debole per “contrapporsi” ad un Presidente del Consiglio che, in quanto fortemente legittimato dal popolo, potrebbe sentirsi spinto ad abusare della propria forza. Io penso anche qui che sia l’esatto contrario. Penso che proprio quando il Presidente del Consiglio dovesse ritenere di dover utilizzare la propria forza è lì che si manifesta il ruolo preminente super partes di garante della Costituzione che rimane in capo al Presidente della Repubblica e scattano gli altri meccanismi di limitazione del potere che operano nel sistema. 
Io penso che questa proposta assicuri diciamo la corretta ripartizione dei ruoli che viene sancita dalla Costituzione, in virtù della quale il Governo e le Camere determinano l'indirizzo politico e il Capo dello Stato esercita la funzione di garanzia, mettendo fine a sovrapposizioni che nelle nostre debolezze, nelle nostre difficoltà a volte hanno creato più problemi che soluzioni.
Dopodiché, gli emendamenti approvati in Commissione al Senato rafforzano le funzioni del Presidente della Repubblica: la modifica del procedimento di elezione, l’introduzione di atti sottratti alla controfirma ministeriale e l’attribuzione di nuovi poteri, come il tema della revoca dei ministri.
Dunque io credo che - chiaramente non parlo degli autorevoli esponenti e delle loro autorevoli valutazioni del dibattito di oggi, ma nel dibattito politico - questo nascondere, questo schermarsi dietro il Presidente della Repubblica nella campagna contro la riforma costituzionale è come se si fosse studiata una strategia che poi non si è fatto in tempo a correggere. Se devo dire quello che vedo.  Ma nel merito della riforma non mi sembra oggettivamente che la riforma preveda questo.
L’altra esigenza, simmetrica alla prima, che ogni buona riforma deve rispettare è la salvaguardia del ruolo del Parlamento. Anche su questo punto, c’è chi sostiene che la nostra proposta di riforma indebolisca le Camere. Io non credo che la riforma indebolisca le Camere, credo che la riforma indebolisca il trasformismo, e penso che il trasformismo abbia le Camere e la credibilità delle Istituzioni. E che quindi indebolendo il trasformismo non si indebolisca affatto il Parlamento, lo si rafforza agli occhi dei cittadini e lo si rafforza nella sua funzione, che è la funzione legislativa.
Poi anche qui noi siamo stati attenti a non toccare alcune prerogative importanti. Il presidente Violante poneva un tema interessante che è quello della fiducia del Parlamento. È corretto. La fiducia in Parlamento, che non è stata una richiesta del secondo partito, altrimenti su questo farei la vaga, come si dice a Roma, ma in questo caso non è stata una richiesta del secondo partito. Noi abbiamo pensato che fosse comunque corretto, anche, in Repubblica parlamentare presentarsi al cospetto delle Camere per dare la fiducia al governo. Questo sì. Per cui non è vero che la riforma promette una cosa che non fa, la riforma promette una cosa che fa. L'elezione del Capo del governo. Chiede al Parlamento, per il ruolo anche che il Parlamento ha, di dare la fiducia al governo, non al Presidente del Consiglio in quanto singolo che ha già la legittimazione popolare, ma al governo nel suo complesso.
Dopodiché, dicevo, la forza del Parlamento è nella sua funzione legislativa e oggettivamente – è stato detto in più interventi, lo diceva correttamente anche Angelino Alfano - da anni il Parlamento ha difficoltà ad esercitare la sua funzione legislativa per colpa della debolezza complessiva del sistema. E quindi il tema dell’uso eccessivo della decretazione d’urgenza, problema che ha riguardato trasversalmente tutti i governi, nonostante i moniti di tutti i Presidenti della Repubblica che chiedevano un ricorso minore alla decretazione d'urgenza, ma di fatto, se si vuole dare delle risposte, alla fine il tema del ricorso alla decretazione d’urgenza torna e, nel ricorso eccessivo alla decretazione d'urgenza, lo spazio di iniziativa legislativa del Parlamento quello sì, viene meno. Questo è un tema che mi interessa. Questo è un tema che mi interessa nel senso che io penso, da questo punto di vista, che sarebbe molto interessante se i partiti nel dibattito parlamentare volessero porre questa questione, ragionare invece di come rafforzare l'iniziativa legislativa, il ruolo legislativo del Parlamento. Questo è un tema che mi interessa molto. Parliamone, perché è corretto costruire dei contrappesi. Io non sono affatto contraria a entrare nel merito se c'è un merito di proposte che vengono fatte anche su questo campo. E anche perché, mi perdonerete, ma faccio da un anno e mezzo il Presidente del Consiglio e credo aver fatto per dieci anni il parlamentare d'opposizione, quindi la mia dimensione è ancora più propriamente quella di chi stava dalla parte di chi subiva la decretazione d'urgenza, figuriamoci se non capisco questo tempo. Però non diciamoci che fino ad oggi il Parlamento è stato forte e adesso la riforma lo vuole indebolire, perché stiamo dicendo una cosa che non è corretta. Il Parlamento è purtroppo stato privato di buona parte delle sue prerogative in termini di iniziativa legislativa per un malfunzionamento del sistema. È una questione che tutti conosciamo, che tutti abbiamo denunciato e che sì, secondo me, questa riforma in parte risolve.
Dopodiché c'è un tema che riguarda i regolamenti parlamentari, ma non posso entrarci io come capite bene. Io penso che una riforma finalmente seria e approfondita dei regolamenti parlamentari - questo lo dico dalla mia ex veste di Vice Presidente della Camera - sarebbe molto preziosa. Ma davvero lo dico come auspicio, consiglio, perché non sia mai che mi che si dica che mi voglio occupare di materie che minimamente competono al Presidente del Consiglio. 
Così come una riflessione necessaria ovviamente deve riguardare il tema delle leggi elettorali. Ora su questo punto io non intendo dire molto, sono convinta che faremo un buon servizio alla Nazione, se accompagnassimo questa riforma con una legge elettorale che ricostruisca il rapporto eletto-elettore e che consolidi la democrazia dell’alternanza. 
Presidente Violante, credo di essere stata in diversi anni la Presidente dell'unico partito che ha avuto coraggio per presentare emendamenti che reintroducevano la preferenza per l’elezione dei parlamentari. Non sono mai stata contraria, anzi. Anche qui, una parte della debolezza del Parlamento, alla fine, è stata figlia di questo, perché cambia inevitabilmente se dipendi dal cittadino che ti elegge o dal segretario di partito che ti indica. Cambia il funzionamento. Poi possiamo discutere: cambia meglio, cambia peggio. Possiamo discutere sulle degenerazioni che sono legate spesso alla ricerca del voto di preferenza che purtroppo tutti sperimentiamo in ogni elezione. Possiamo discutere dei contrappesi delle necessità delle correzioni. Sul piano filosofico cambia l'approccio. E quindi io sono anche su questo totalmente aperta e disponibile.
E quindi concludo perché davvero mi sono dilungata molto. Io penso che nel proporre al Parlamento un'ipotesi di riforma che rispetta una sensibilità diffusa, abbiamo fatto il nostro lavoro. E penso che abbiamo fatto anche quello che i cittadini ci hanno chiesto di fare, perché questo tema c'era nel nostro programma elettorale. Io penso che quando si arriva al governo, si abbia come principale compito - nei limiti di quello che è possibile - realizzare il proprio programma elettorale. Anche ai fini del dialogo con le forze politiche, vorrei concentrarmi su un elemento che nessuno considera mai: noi abbiamo proposto una riforma che di fatto, come ho detto, risolve alcuni dei grandi problemi strutturali di questa Nazione - io per questo la definisco la madre di tutte le riforme, cioè è la riforma dalla quale dipende la possibilità di fare seriamente tutte le altre - e lo abbiamo fatto toccando sette articoli della Costituzione. Eravamo partiti da quattro, poi nel dibattito parlamentare sono diventati sette. Lo abbiamo fatto in punta di piedi. Non abbiamo fatto una riforma che entrava a gamba tesa, riscriveva la Costituzione, stravolgeva la Costituzione. No, no. Ci siamo posti il problema di come garantire un funzionamento del sistema lasciando sostanzialmente intatta la Costituzione. Ed è stata una scelta politica, di dialogo, perché io ero partita da un sistema presidenziale alla francese. Poi non entro nel merito del tema del ballottaggio, in Francia il sistema è più forte, più debole, perché per il Presidente Violante siamo qui fino alle dieci di sera: è un dibattito molto affascinante che mi è capitato di fare al tempo con Enrico Letta, quando era segretario del Partito Democratico. Però al di là di questo, io ero partita da un altro schema. Abbiamo incontrato le forze politiche, abbiamo cercato di capire quale fosse l'umore e tutte le forze politiche ad esempio dicevano “il Presidente della Repubblica non si tocca”. Chiaramente se non posso toccare il Presidente della Repubblica, il semipresidenzialismo alla francese se lo presento diventa una proposta divisiva. E quindi noi abbiamo scritto una riforma che, punto primo, già prendeva in considerazione il dibattito che c'era stato - ricorderete che abbiamo fatto proprio le consultazioni con le forze politiche – e, punto secondo, cercava di entrare in punta di piedi nella Costituzione, pur facendo una grande rivoluzione per il nostro sistema. Consideravo già questo un elemento di grandissima disponibilità al dialogo. Non è stato colto. Mi corre l'obbligo che siamo lì a fermare i corpi con i corpi e quindi diciamo che non è stato colto. Ma questo era il segnale. Quindi la scelta ora è nelle mani del Parlamento. Nel merito, anche su molte cose che ho ascoltato oggi e che mi sono appuntata, sono sempre disponibile a dialogare, purché l'intento non sia dilatorio, purché l'intento non sia quello che tante volte abbiamo visto in questi Parlamenti, le Commissioni bicamerali, si parla, si discute tre anni e non se ne fa niente. Arrivederci è finita la legislatura perché intanto puntualmente cadeva il governo. Le cose che abbiamo visto. No.
Io spero che questa riforma possa, anche nell’interlocuzione, anche dialogando nel merito, arrivare a una maggiore condivisione, addirittura a una maggioranza dei due terzi. La parola oggi è nelle mani del Parlamento, se questo non accadrà la parola andrà agli italiani, come prevede la nostra Costituzione. E anche lì, saranno gli italiani - e chiudo davvero - a dirci se ritengono che il sistema che abbiamo provato a disegnare sia migliore o se sia migliore tenerci la realtà che abbiamo conosciuto in questi anni.
E guardate, a chi immagina uno scenario simile a quello che abbiamo visto in altri anni su referendum confermativi delle riforme costituzionali, è un errore la personalizzazione, perché questa riforma non riguarda il presente, riguarda il futuro. Non riguarda la sottoscritta. Dico di più: non riguarda neanche il Presidente Mattarella che viene continuamente tirato in ballo sulla vicenda perché, se andiamo a fare i calcoli dell'entrata in vigore della legge, riguarda un altro mondo, un futuro ipotetico che riguarda tutti. Per questo vale la pena di provare a discuterne nel merito, invece di personalizzare sempre tutto e personalizzare anche questioni di sistema come se fossero banale attualità. Io non ho avuto problemi a votare il taglio del numero dei parlamentari. Era all'opposizione del governo, l'ho votato in aula. Qualcuno mi chiamò e mi disse “ma, cosa possiamo fare?”. Non voglio niente condivido. Ci sono questioni sulle quali l’opposizione fine a sé stessa non serve a niente. Poi si può discutere “abbiamo fatto bene, abbiamo fatto male”. Io sono ancora convinta, si poteva fare meglio, ma ero convinta del principio di tagliare il numero dei parlamentari. L’ho condiviso e l'ho votato, non ho chiesto niente in cambio. 
È possibile che in Italia non si riesca mai a discutere delle grandi questioni così, con questo approccio? Perché alla fine tutta questo gioco tattico non lo pagano le forze politiche, lo pagano, i cittadini e lo paga la credibilità delle Istituzioni, quindi diciamo sì anche la politica, ma da un altro verso. 
E chiaramente quando arriverà il referendum, se dovesse arrivare un referendum, allora l'ultima parola ce l'avranno gli italiani, perché alla fine la Costituzione non è mia, non è dell'opposizione, non è di questo governo, non è dei governi precedenti. Come ci siamo detti finora e come penso che tutti condividiamo dentro fuori a questa splendida sala, la Costituzione è di tutti. Quindi prima di tutti, è del popolo italiano. 
Vi ringrazio.
 
",2024-05-08,https://www.governo.it/it/articolo/intervento-del-presidente-meloni-allincontro-la-costituzione-di-tutti-dialogo-sul
"Stati generali dei commercialisti 2024, il videomessaggio del Presidente Meloni","Buongiorno a tutti, 
ringrazio il Presidente de Nuccio per l’invito, saluto tutti i Ministri, le Autorità, i Presidenti e i Consiglieri dei 132 Ordini territoriali, tutti i delegati presenti oggi a Roma per gli Stati generali dei commercialisti.
E davvero mi spiace moltissimo non essere riuscita a partecipare di persona a questa iniziativa, ma in ogni caso non volevo far mancare il mio contributo. E non lo dico, così, insomma, per questione formale, mi conoscete e sapete bene come sono fatta. Lo dico per la stima e per la considerazione che ho da sempre nei vostri confronti, ancor prima che assumessi l’incarico di Presidente del Consiglio.
Per diverse edizioni non sono mancata all’Assemblea generale dei commercialisti. Lo dico perché voi siete un valore aggiunto per il nostro tessuto economico e sociale, rappresentate un punto di connessione insostituibile tra lo Stato e i cittadini, tra l’amministrazione finanziaria e le famiglie e le imprese.
Negli anni abbiamo avuto modo di confrontarci più volte, e non credo di sbagliare se dico che il comune denominatore del nostro dialogo è sempre stato lo stesso, ovvero la necessità di riformare il sistema fiscale italiano per renderlo più giusto, più semplice, più organico e più razionale. 
Eravamo, cioè, della stessa idea: l’Italia non poteva più rimandare una riforma che aspettava da quasi cinquant’anni, che era proprio la riforma fiscale. Era necessaria una riforma che costruisse un nuovo rapporto tra fisco e contribuente, che abbassasse la pressione fiscale, che ponesse le condizioni per un’Italia più attrattiva per le imprese e per gli investimenti. 
Allora, appena ci siamo insediati, noi ci siamo messi subito al lavoro e abbiamo rapidamente approvato la legge delega e, come sapete, ne stiamo dando rapidamente attuazione.
Appena pochi giorni fa, in Consiglio dei Ministri, abbiamo approvato il tredicesimo decreto attuativo della riforma. Molto si è detto, ovviamente, e si è scritto su questo provvedimento, come sempre accade per ogni scelta che questo Governo fa, però la verità è che questo decreto ci consente - oltre a rafforzare il potere d’acquisto dei lavoratori dipendenti più esposti - di fare un passo avanti molto importante nel cammino per un sistema tributario più semplice e più equo. Perché questo è un decreto che tocca tutte le tipologie delle imposte sui redditi, dai redditi agrari ai redditi diversi, e contiene norme che semplificheranno notevolmente la vita di molti professionisti.
Il nostro obiettivo è stato quello di avvicinare il reddito da lavoro autonomo a quello dell’impresa, creando una base normativa che fosse più semplice e più omogenea. È un passaggio estremamente rilevante, che permette di cancellare le disparità che esistevano tra le due categorie di reddito. 
Altro punto qualificante del decreto tocca il sostegno delle aggregazioni degli studi professionali, seguendo il principio della neutralità fiscale, proprio come avviene nel mondo delle imprese. Si tratta anche qui di un traguardo importante, direi storico, verso una maggiore equità fiscale e una migliore organizzazione di molti settori professionali.
Però sono diversi i provvedimenti che questo Governo ha approvato in un anno e mezzo che puntano a valorizzare la figura del commercialista. Penso, ad esempio, al concordato preventivo biennale o al nuovo regime sull’adempimento collaborativo. Due strumenti nei quali i commercialisti hanno un ruolo cruciale e che ci consentiranno, se lavoreremo tutti insieme e lavoreremo bene, di raggiungere due obiettivi: cambiare l’approccio dell’amministrazione finanziaria nei confronti del contribuente e semplificare il quadro normativo. 
Quando questa riforma fiscale sarà completa, innovando quelle di Visentini e Vanoni e dando agli italiani un sistema più equo e efficiente, sarà anche per merito vostro, sarà anche per merito del vostro contributo.
Ma la collaborazione tra Governo, Parlamento e commercialisti sta dando frutti importanti, anche su altri fronti. Come sapete, siamo a un passo dalla riforma della disciplina del regime di responsabilità dei componenti del collegio sindacale. È anche qui un'innovazione attesa da tempo, contenuta in una proposta di legge all'esame del Parlamento, e ringrazio davvero chi ci ha lavorato e chi ci sta lavorando. 
Proseguiamo su questa direzione per dimostrare che se la politica, le Istituzioni, le organizzazioni di categoria, il mondo delle professioni lavorano insieme possono ottenere grandi cose per il bene comune. E quindi davvero grazie per il lavoro che abbiamo fatto insieme fin qui ma soprattutto grazie per il lavoro che sono certa continueremo a fare insieme.
Buoni Stati generali a tutti!
 
",2024-05-07,https://www.governo.it/it/articolo/stati-generali-dei-commercialisti-2024-il-videomessaggio-del-presidente-meloni/25648
"Festa dei Lavoratori del Primo maggio, il videomessaggio del Presidente Meloni","Primo Maggio Festa dei Lavoratori: anche quest'anno abbiamo scelto di celebrare questa giornata così importante nell'unico modo che conosciamo, e cioè dando risposte concrete agli italiani e in particolare a quegli italiani che ogni giorno si rimboccano le maniche e con il proprio lavoro contribuiscono alla ricchezza della nostra Nazione.
Il Primo Maggio di un anno fa, se ricordate, avevamo riunito il Consiglio dei Ministri in questa sala e in quell'occasione avevamo approvato un decreto molto articolato con diverse misure in favore dei lavoratori, la più importante delle quali era il taglio delle tasse sul lavoro per i redditi fino a 35.000 euro. Grazie a quel taglio i lavoratori hanno ricevuto in busta paga fino a 100 euro in più al mese.
Una misura che abbiamo poi confermato per tutto il 2024 con la Legge di Bilancio. Abbiamo fatto questa scelta per difendere il potere di acquisto dei lavoratori, in particolare di quelli con i redditi più bassi, in un momento di alta inflazione. E allo stesso obiettivo, in questo anno e mezzo di Governo, abbiamo dedicato diversi altri provvedimenti: l’accorpamento dei primi due scaglioni IRPEF che abbassa le tasse a tutti - anche se poi abbiamo annullato il beneficio per i redditi più alti - l’azzeramento fino a 3.000 euro annui dei contributi a carico delle mamme lavoratrici dipendenti con almeno due figli; il taglio delle tasse sui premi di produttività fino a 3.000 euro; l'innalzamento della soglia di detassazione del fringe benefit, cioè del contributo volontario che il datore di lavoro può dare al lavoratore, con un occhio di favore ai lavoratori che hanno dei figli a carico. Ma anche l'aumento delle pensioni minime, la piena indicizzazione delle pensioni più basse.
Tutto è stato fatto in un'ottica di redistribuzione della ricchezza.
Anche in vista di questo Primo Maggio, abbiamo scelto di continuare in questa direzione: abbiamo approvato un decreto che ci permetterà di aggiungere a tutte queste misure un altro provvedimento, grazie al quale a gennaio 2025 potremo erogare un'indennità di 100 euro per le famiglie monoreddito dei lavoratori dipendenti, ovvero quelle famiglie nelle quali c'è un unico reddito con almeno un figlio a carico e con un reddito complessivo non superiore ai 28.000 euro l’anno.
In questi 16 mesi noi ci siamo però occupati anche di aiutare le imprese ad assumere, perché dobbiamo sempre ricordare che non è lo Stato a creare occupazione e ricchezza, ma sono le imprese e i loro lavoratori che lo fanno. Il compito dello Stato è mettere quelle imprese, quei lavoratori, nella migliore condizione per creare quella ricchezza. Lo abbiamo fatto, anche questo, con una serie di norme molto concrete, non intendo elencarle tutte ma che ci hanno permesso di ottenere ottimi risultati sul fronte del mercato del lavoro.
Da quando siamo arrivati al Governo gli occupati in Italia sono cresciuti di oltre mezzo milione. Abbiamo toccato il record di occupazione, il record di occupazione femminile, i contratti stabili aumentano, la precarietà diminuisce. Sono dati dei quali andiamo estremamente fieri e che sono stati salutati con soddisfazione anche dal Presidente della Repubblica Sergio Mattarella, che voglio ringraziare per le sue parole molto importanti.
Ma non vuol dire che vada tutto bene. Significa invece che bisogna continuare a lavorare, a fare di più e farlo meglio. Per questo, sempre nell'ultimo Consiglio dei Ministri, abbiamo approvato un altro importante decreto.
Un decreto molto corposo che riforma le Politiche di coesione - cioè quelle politiche che servono a combattere i divari e le disparità tra i territori - e che punta a spendere nel modo migliore le risorse europee e nazionali per la crescita e lo sviluppo della Nazione, e in particolare nel Mezzogiorno. Parliamo complessivamente di circa 74 miliardi di euro dei quali 42 sono Fondi europei. Risorse molto preziose che però troppo spesso in passato non sono state spese o non sono state spese adeguatamente, e che con questo decreto invece sarà possibile mettere a terra in tempi certi e veloci.
L'obiettivo è combattere, come dicevamo, i troppi divari ancora esistenti in Italia, a partire dal divario infrastrutturale che impedisce particolarmente al Sud  di competere ad armi pari con il resto della Nazione. E allora in questo provvedimento è contenuta una misura fondamentale per il Mezzogiorno, ovvero l'istituzione del Fondo perequativo infrastrutturale e l'obbligo di destinare alle regioni del Sud almeno il 40% dei fondi pluriennali per gli investimenti.
Una percentuale che oggi è sensibilmente più bassa. Ma non è tutto. Con questo decreto ovviamente ci occupiamo ancora di lavoro: lo facciamo con un pacchetto di misure che nell'ambito di un programma che vale complessivamente oltre 5 miliardi di euro, vuole creare nuova occupazione, soprattutto nel Mezzogiorno.
La principale di queste misure è l'esonero dal pagamento del 100% dei contributi previdenziali per due anni, se si assumono giovani sotto i 35 anni che non hanno mai avuto contratti a tempo indeterminato, a patto che vengono assunti con contratto stabile. Cioè, se assumi un giovane a tempo indeterminato per due anni allo Stato non devi nulla, nel limite di 500 euro al mese. Vale in tutta Italia. Nelle regioni del Mezzogiorno il provvedimento vale però anche per gli over 35 che sono disoccupati da almeno due anni. La decontribuzione vale per le donne a prescindere dall'età su tutto il territorio nazionale, con maggiore accessibilità al beneficio per le donne che vivono nelle regioni del Mezzogiorno.
Gli incentivi non valgono solo per i lavoratori dipendenti, ma anche per le iniziative di auto-impiego, sia nel Centro-Nord sia al Sud, dove rafforziamo la misura “Resto al Sud” e prevediamo un contributo che arriva fino a 200 mila euro per chi avvia una nuova attività.
E poi ancora: prevediamo azioni per riqualificare i lavoratori di grandi imprese in crisi e ci occupiamo di affrontare problemi irrisolti da molti anni - troppi anni - come, ad esempio, la riqualificazione dell'area di Bagnoli alle porte di Napoli.
Abbiamo destinato a quell'area - che può essere fondamentale in una prospettiva di rilancio industriale di tutta la Campania - e non solo - 1,2 miliardi di euro. Parallelamente, abbiamo esteso ad alcune aree delle zone logistiche semplificate del Centro-Nord, lo stesso credito d'imposta per gli investimenti e le stesse semplificazioni che sono già previste per la ZES unica del Mezzogiorno. Agli incentivi per la ZES unica - Zona Economica Speciale unica  del Mezzogiorno che è stata istituita da questo Governo e che consente a chiunque investa nelle regioni del Sud di avere incentivi e semplificazioni  - destiniamo quasi 2 miliardi di euro.
Ci sarebbero molte altre cose da raccontare di questo importante provvedimento, che è una risposta tangibile e concreta a chi dice che a questo Governo non starebbe a cuore il Mezzogiorno. È l'esatto contrario. Ci crediamo così tanto che non vogliamo viva di sussidi, ma vogliamo che viva di lavoro e di sviluppo, dimostrando finalmente il suo valore. Ho preferito concentrarmi sulle norme che riguardano il lavoro per dire ancora una volta, con i fatti, buona festa dei lavoratori a tutti.
",2024-05-01,https://www.governo.it/it/articolo/festa-dei-lavoratori-del-primo-maggio-il-videomessaggio-del-presidente-meloni/25550
"G7, Il Presidente Meloni annuncia la partecipazione di Papa Francesco ","Dal primo gennaio 2024 L'Italia ha assunto la Presidenza del G7, una responsabilità storica in un tempo particolarmente complesso. Le sfide che il G7 è chiamato ad affrontare sono di importanza strategica per il nostro presente e per il nostro futuro.
Nel corso di quest'anno si svolgeranno 21 riunioni ministeriali, alcune di queste si sono già tenute in questi primi mesi del 2024, altre si terranno nel corso dell'anno, mentre l'appuntamento principale sarà il Vertice dei leader dal 13 al 15 giugno a Borgo Ignazia nella splendida Puglia.
Tanti i temi che la Presidenza italiana ha voluto mettere all'ordine del giorno. Il G7 confermerà il suo sostegno all'Ucraina, continuerà a lavorare per arrivare a una pace giusta e duratura, ci occuperemo del conflitto in Medio Oriente lavorando per scongiurare una escalation e riportare anche qui pace, stabilità, e sicurezza in tutta la Regione.
Affronteremo le grandi sfide del nostro tempo, dal nesso clima-energia fino alla sicurezza alimentare. Getteremo insieme le basi per costruire un rapporto nuovo da pari a pari e di reciproco vantaggio con le Nazioni in via di sviluppo e le economie emergenti e in particolare con il continente africano. Così come concentreremo la nostra attenzione sulle questioni migratorie con l'obiettivo di combattere le reti di trafficanti di esseri umani e gettare le basi per garantire il diritto a non dover emigrare.
Ma il G7 affronterà anche quella che in molti, e non a torto, ritengono essere la più grande sfida antropologica di quest'epoca ovvero l'avvento dell'intelligenza artificiale, una tecnologia che può generare grandi opportunità ma che porta con sé anche enormi rischi oltre a incidere inevitabilmente sugli equilibri globali.
Il nostro impegno è quello di sviluppare meccanismi di governance per garantire che l'intelligenza artificiale sia incentrata sull'uomo e controllata dall'uomo ovvero che mantenga al centro la persona e abbia la persona come suo ultimo fine. 
È una sfida che nessuno di noi può pensare di affrontare da solo e io credo che sia fondamentale valorizzare il meglio della riflessione etica e intellettuale che in questo ambito si sta sviluppando. Penso ad esempio al cammino avviato dalla Santa Sede nel 2020 con la Rome call for AI Ethics, un percorso che porta a dare applicazione concreta al concetto di algoretica ovvero dare un'etica agli algoritmi. La Presidenza italiana del G7 intende valorizzare questo percorso promosso dalla Santa Sede, portarlo all'attenzione degli altri leader in occasione del Vertice in Puglia.
Per questo sono onorata di annunciare oggi la partecipazione di Papa Francesco ai lavori del G7, proprio nella sessione dedicata all'intelligenza artificiale.
Ringrazio di cuore il Santo Padre per aver accettato l'invito dell'Italia, la Sua presenza dà lustro alla nostra Nazione e all'intero G7. 
E’ la prima volta nella storia che un Pontefice partecipa ai lavori del Gruppo dei Sette e il Santo Padre lo farà nella sessione ""Outreach"", aperta cioè anche ai Paesi invitati e non solo ai membri del G7 e io sono convinta che la presenza di sua Santità darà un contributo decisivo alla definizione di un quadro regolatorio, etico e culturale all'intelligenza artificiale. 
Perché su questo terreno, sul presente e sul futuro di questa tecnologia, si misurerà ancora una volta la nostra capacità, la capacità della comunità internazionale di fare quello che il 2 ottobre del 1979 un altro Papa, San Giovanni Paolo II, ricordava nel suo celebre discorso alle Nazioni Unite: “l'attività politica nazionale e internazionale viene dall'uomo, si esercita mediante l'uomo ed è per l'uomo”. Questo sarà sempre il nostro impegno e il nostro cammino.
 
",2024-04-26,https://www.governo.it/it/articolo/g7-il-presidente-meloni-annuncia-la-partecipazione-di-papa-francesco/25525
"Consiglio europeo straordinario del 17 e 18 aprile, il punto stampa del Presidente Meloni","INTRODUZIONE DEL PRESIDENTE MELONI
Buon pomeriggio a tutti.
Faccio un piccolo riassunto delle puntate precedenti. Conoscete i temi all'ordine del giorno del Consiglio europeo. Nella giornata di ieri si è parlato soprattutto di politica estera, con la conferma di posizioni che sono state già espresse nei precedenti Consigli, ma con una novità molto importante, che era stata una richiesta italiana e che riguarda il tema del Libano e del sostegno europeo a un Libano in estrema difficoltà, anche per quello che riguarda la questione dei numerosissimi rifugiati siriani che attualmente si trovano in Libano, che in una situazione già molto complessa per la popolazione rischiano chiaramente di portare ulteriori difficoltà.
Abbiamo chiesto che ci fosse questo riferimento nelle conclusioni del Consiglio. La Commissione europea sta già lavorando su questo tema. Era un'iniziativa italiana che segue anche la visita che abbiamo fatto qualche settimana fa in Libano. Nelle conclusioni l'intento europeo di aiutare in questo senso è molto chiaro. Io ho parlato questa mattina con la Presidente della Commissione von der Leyen della materia migratoria nel suo complesso, mettendo insieme il tema del Libano e quello della Tunisia - siamo stati in Tunisia nella giornata di ieri. L'andamento dei flussi dei migranti irregolari verso l'Italia che diminuiscono in maniera significativa dimostra che il lavoro che abbiamo fatto porta pian piano dei risultati. Chiaramente anche la Tunisia è una Nazione con la quale bisogna continuare a lavorare, non possiamo pensare di risolvere i nostri problemi trasferendoli ad altre Nazioni. Quindi con la Presidente von der Leyen ho parlato anche del tema dei rimpatri verso i Paesi di origine, del coinvolgimento delle Organizzazioni Internazionali sui rimpatri volontari assistiti dalla Tunisia ai Paesi di origine. C'è poi la questione della Libia che pure stiamo affrontando sempre con la Commissione europea, sulla quale spero che ci possano essere degli sviluppi nei prossimi giorni. 
Questo per quello che riguarda a grandi linee la giornata di ieri. 
Nella mattinata di oggi, come sapete, ha presentato Enrico Letta, che era stato incaricato di portare il suo rapporto sul mercato unico dell'Unione europea. È un lavoro che io considero molto interessante - voglio per questo ringraziare Enrico Letta -, ci sono tanti spunti che secondo me prendono spunto - scusate la ripetizione - anche dal lavoro che sta facendo il governo italiano, dall'esempio italiano, ma ci sono sicuramente spunti molto importanti: la necessità di rafforzare l'industria europea tenendo comunque conto anche della nostra vocazione manifatturiera; c'è il riferimento all'autonomia strategica, con particolare attenzione all'energia e alle reti in connessione con i Paesi terzi, che è il lavoro che in qualche modo noi facciamo con il Piano Mattei. 
C'è un riferimento - che io considero molto coraggioso, anche se non dovrebbe esserlo - al tema della natalità, che è stato messo in questo rapporto, che è forse la più grande sfida economica che l'Unione europea ha di fronte se noi vogliamo mantenere il nostro sistema di welfare. Lo abbiamo detto tante volte, ma l'Europa non ha mai affrontato in modo strutturale questa materia. 
Così come condivido il riferimento alla libertà di restare, cioè come fare in modo che i nostri giovani, che le nostre eccellenze migliori, non trovino in altri mercati uno sbocco migliore di quello che riescono a trovare da noi. 
E soprattutto è stato posto il tema delle risorse, perché poi possiamo avere, e lo abbiamo detto tante volte, le strategie migliori da mettere in campo, ma se vogliamo perseguire quelle strategie allora c'è bisogno delle risorse. Si sa quale è il dibattito in seno all'Unione europea sul debito comune, proposta sostenuta dal governo italiano come voi sapete molto bene. Enrico Letta pone la questione, che poi è stata ripresa anche nel dibattito successivo e nelle conclusioni del Consiglio, circa la capacità di riaprire un dibattito per mobilitare i capitali privati su queste sfide, per fare in modo che quei capitali possano rimanere nel mercato europeo, invece di trovare anche qui, spesso, troppo spesso, condizioni migliori in altre realtà. 
Questo, a grandi linee, è stato un dibattito che è durato più di quanto non ci saremmo aspettati, per questo non riuscirò ad andare al Salone del Mobile di Milano. 
Approfitto della vostra presenza per scusarmi con gli organizzatori del Salone del Mobile, avrei voluto esserci perché è uno degli eventi più importanti del nostro Made in Italy, delle nostre eccellenze.
E concludo. Questo era l'ultimo Consiglio europeo di questa legislatura. Quando ci rincontreremo saremo in uno scenario diverso. E quello che posso auspicarmi io, nonostante il lavoro che abbiamo fatto in questi mesi, in questo anno e mezzo in cui abbiamo cercato di cambiare le priorità o il modo di vedere dell'Europa su alcune grandi materie - penso al tema proprio della migrazione, ma non solamente al tema della migrazione, penso al tema della sostenibilità ambientale collegato alla sostenibilità economica e sociale – è che quando ci incontreremo la prossima volta saremo di fronte a un'Europa diversa, di fronte a un'Europa più capace di rispondere a queste grandi sfide, alle grandi sfide di politica estera, alla difesa dei propri confini, all'autonomia strategica, alle catene di approvvigionamento fondamentali e a un approccio meno ideologico e più pragmatico per i problemi dei cittadini.
DOMANDE
Domanda: Lei ha detto che c'è stato un percorso più lungo di quello che prevedevate. Da che cosa è stato determinato? 
Presidente Meloni: Il dibattito sul tema del mercato unico, sul tema del mercato dei capitali, è come sapete un dibattito molto complesso, sul quale alla fine siamo riusciti a trovare un testo, con una proposta che era anche italiana e che spingeva verso la necessità di lavorare sull'unione dei mercati di capitali, quindi  sulla capacità di liberare risorse private che in Europa ci sono e che noi dobbiamo riuscire da una parte a fare in modo che rimangano qui, e dall'altra a utilizzare anche per le sfide che abbiamo. Perché se diciamo di no al debito comune, se diciamo di no al debito degli Stati nazionali, se diciamo di no ai capitali privati, comunico ufficialmente che possiamo continuare a disegnare le strategie più belle che ci vengono in mente, ma banalmente non le realizzeremo, che è esattamente la posizione che ho ottenuto in Consiglio europeo. E alla fine dei passi in avanti sono stati fatti. È molto importante, chiaramente è un dibattito che va ripreso, sarà un dibattito lungo, ma già averlo fissato nelle conclusioni del Consiglio non era scontato. 
Domanda: Che cosa pensa della ipotetica candidatura di Mario Draghi nel [inaudibile] dell'Unione Europea?
Presidente Meloni: Guardi, io sono contenta. Chiaramente Mario Draghi è una persona molto autorevole, sono contenta che si parli di un italiano per un ruolo del genere. Dopodiché, io continuo a dire una cosa banale e cioè che tutto questo dibattito qui è filosofia, buona per i titoli dei giornali - e capisco, perché è interessante - e buona magari per fare campagna elettorale, ma non è così che funziona. Questa tendenza a tentare di decidere chi fa cosa prima che i cittadini votino è una tendenza sulla quale non mi troverete mai, perché funziona che i cittadini votano, che decidono chi ha più peso e chi ha meno peso per fare le proprie proposte, che stabiliscono quali sono le maggioranze possibili e, all'esito di questo ragionamento, si comincia a parlare dei nomi. Per cui a me non interessa questo dibattito e non parteciperò a questo dibattito. Quello che mi interessa invece è che sia Enrico Letta, da quello che abbiamo visto oggi, sia Mario Draghi, dalle dichiarazioni che lui ha fatto di un altro rapporto che è quello sulla competitività, cioè due persone considerate –semplifichiamo – europeiste - voi le definireste così -, in realtà ci dicono che l'Europa va cambiata. E questo è un dibattito molto interessante ed è il dibattito che va fatto, perché altrimenti chi farà qualcosa, se lo farà uno, se lo farà un altro, a me non interessa. Mi interessa sapere se vogliamo cambiare quello che non ha funzionato. E oggi anche quelli che fino a ieri ci dicevano che andava tutto bene, fanno i conti con il fatto che le priorità devono essere altre. Allora vorrei che questa campagna elettorale si svolgesse su queste materie: come facciamo a garantire adeguate catene di approvvigionamento? Visto che l'Unione Europea nasceva come Comunità Economica del Carbone e dell'Acciaio per mettere insieme l'approvvigionamento di materie prime, di energia, e quando sono arrivate la guerra in Ucraina, quando è arrivata la pandemia abbiamo scoperto che non avevamo il controllo delle catene di approvvigionamento, non avevamo capacità energetica sufficiente. Come facciamo a continuare questo lavoro sulla migrazione, che non è semplicemente dire redistribuiamo i migranti in Europa, che non funzionerà mai, ma è costruire una cooperazione diversa con l'Africa? Come facciamo ad affrontare alcune sfide che sono importanti, come la sostenibilità ambientale, senza rischiare la desertificazione industriale? Queste sono le materie che io spero di affrontare e sono contenta di sapere che il dibattito, visto che lo scenario è un po' cambiato intorno a noi, se fino a ieri eravamo in una situazione di tranquillità potevamo permetterci di dare la priorità a certi approcci ideologici, oggi non ce lo possiamo permettere più. E penso che il dibattito debba ruotare intorno a questo. 
Domanda: Scusi, posso fare una domanda? Questo dovrebbe essere l'ultimo vertice di Mark Rutte, gli mancherà?
Presidente Meloni: Mark Rutte? Sì, mi mancherà moltissimo Mark. Ma non credo che sia l'ultimo vertice, i tempi sono così brevi? Sapevo che erano un po' più lunghi, no? Ma io sono sicura che lo ritroveremo in qualche altro importante ruolo. 
Domanda: Si parla di una candidatura di Ilaria Salis [inaudibile]
Presidente Meloni: Allora guardi, per quello che riguarda Ilaria Salis non so se si candiderà perché poi ho visto che girava la voce che si sarebbe candidata e poi è stata smentita. Non credo che cambi nulla rispetto al lavoro che il Governo sta facendo e che penso debba garantire. Io ho già detto che la politicizzazione di questa materia secondo me non so quanto aiuti la risoluzione del caso in sé, ma poi ognuno fa le scelte che vuole fare e particolarmente quelle che riguardano Ilaria Salis in sé, non mi permetto di giudicarle, saranno scelte che avrà valutato e non cambia assolutamente niente. Per quello che riguarda il 25 aprile, sono stata anche lo scorso anno – come ricorderà - a deporre una corona di fiori con il Presidente della Repubblica, come faccio sempre per le Celebrazioni di questa Nazione, e lo faccio con il massimo rispetto del mio ruolo. Quello che avevo da dire sul fascismo l'ho detto cento volte e non ritengo di doverlo ulteriormente ripetere, poi voi potrete così continuare a riempire i titoli dei vostri giornali sostenendo che sono una pericolosa fascista perché vi ringrazio, - che insomma mi aiutate anche -  visto che penso che la gente che da un anno e mezzo vede questo Governo si renda conto che gli estremisti in Italia stanno da un'altra parte e decisamente non stanno al Governo in questo momento.
Domanda: Presidente, scusi, uno degli temi europei, di cui si sta discutendo anche perché c’è un nuovo regolamento, è quello della libertà di stampa in [inaudibile]. Lei non ha mai fatto un commento sul caso dell'Agi, soprattutto se ritiene normale che il Governo che controlla un'azienda che a sua volta controlla l'Agi possa vendere a un deputato del centrodestra la sua [inaudibile].
Presidente Meloni: Allora, guardi, questa è una di quelle vicende sulle quali io invece le rispondo molto volentieri, perché nelle ultime settimane ho letto tante di quelle, come posso dire, falsità sul mio conto che davvero comincio a temere che l'Italia possa diventare la patria delle fake news. E una di quelle falsità è che io avrei dato l'input a un'iniziativa di questo tipo. Allora, le comunico ufficialmente che non so se chi ispira queste letture fosse abituato a utilizzare le partecipate dello Stato italiano per risolvere i problemi privati dei propri amici o magari per stiparci i parenti. È possibile che sia stato così, ma non è la mia lettura di ciò a cui servono le partecipate statali, quindi io non so niente di che cosa stia facendo Leni con l'Agi, se abbia o non abbia intenzione di vendere. Non mi sono mai occupata di questa materia e non mi interessa questa materia proprio perché credo che le partecipate dello Stato italiano debbano fare soprattutto gli interessi delle partecipate, chiaramente cercando di fare del loro meglio anche per quella parte di interesse nazionale che hanno in animo di difendere. Tutto qui, non mi occupo di questa materia e francamente non ho un commento da fare, non conosco se esiste una trattativa, quali sono i termini della trattativa, non mi compete e non ritengo che mi debba competere. Poi lei potrebbe chiedermi se è normale che una partecipata statale che ha un controllo del Governo detenga un'agenzia di stampa. Diciamo che sarebbe una domanda sensata, ma è sempre stato così. Non è che l'ho comprata io l’Agi o l'ha comprata L’Eni l’Agi quando c'ero io al Governo, perché magari qualcun altro potrebbe dire che è normale che una partecipata statale che è controllata dal Governo abbia un’agenzia di stampa? Forse questa è una limitazione che potrebbe essere letta da alcuni, come una possibile limitazione alla libertà di stampa.
In ogni caso non lo sarebbe stato per me, perché non mi occupo di Agi, né se è dell’Eni, né di qualcun altro, perché credo nella libertà di stampa. E approfitto per dirle un'altra cosa che riguarda questo tema della par condicio, che pure mi ha molto divertito. Anche quest'altra grande fake news sulla par condicio mi ha divertito, cioè mi ha divertito che oggi si sostenga che io voglio controllare la stampa e voglio limitare la par condicio perché il regolamento rimane quello che c'era prima. Quindi fatemi capire, se oggi io voglio controllare la stampa perché il regolamento rimane quello che c'era prima, prima controllavano la stampa in campagna elettorale, ok, finalmente mi avete risposto. No, è andata esattamente così, mi perdoni, e lo ha riconosciuto anche l’Agcom. Siccome ogni giorno leggo delle ricostruzioni obiettivamente surreali ‘adesso vogliamo mandare in carcere i giornalisti’, quando la proposta che toglie il carcere ai giornalisti per diffamazione è a prima firma Alberto Balboni di Fratelli d'Italia, perché vi comunico che il carcere per i giornalisti per diffamazione c'è e c'è una legge di Fratelli d'Italia che lo sto togliendo, quindi è tutto un po' surreale. Tutti questi racconti rimbalzano all'estero, raccontano un'Italia nella quale quasi quasi ci sarebbe una qualche deriva. Non credo che ci facciamo complessivamente come Nazione una bella figura, dopodiché quando le cose si fanno male è giusto, è normale che si critichino, ma che si inventino per poterle criticare, francamente non mi sembra un buon servizio. 
Domanda: Sono emendamenti firmati da Fratelli d’Italia quelli [inaudibile]
Presidente Meloni: Quelli della par condicio, sono emendamenti che sono stati votati dagli attuali partiti di opposizione, sa perché? Perché ricalcano la legge.
 No, scusi, parliamo del merito, perché io il merito lo conosco, spero che lo conosca bene anche lei, se no continuiamo a raccontare delle cose false. Siccome io il merito lo conosco bene, l'emendamento è stato votato dai partiti che sono attualmente all'opposizione. Perché? Perché ricalca la legge in vigore da diversi anni, legge sulla quale nessuno ha mai detto nulla, quindi va bene la par condicio come c'era? Poi se vuole discutiamo ‘è giusto o non è giusto’, ma non discutiamo sul fatto che qualcuno vuole impedire a qualcun altro di parlare, perché altrimenti io dovrei dire che a me è stato impedito di parlare tutti gli anni in cui ero all'opposizione ma non lo dico. E potrei parlare su questo perché voglio dire, oggi si parla, Telemeloni, Rai, ma quando l'unico partito di opposizione per la prima volta nella storia della Repubblica Italiana e della Rai fu cacciato dal Consiglio Amministrazione della Rai e non era rappresentata la Rai non mi pare che nessuno si sia stracciato le vesti. Quindi vi prego di non farmi le lezioni sulla democrazia. 
Domanda: [inaudibile]
Presidente Meloni: Guardi, anche questa mi pare che sia un'altra fake news, mi perdoni come è stata raccontata - poi anche lì rimbalza all'estero e tutti ci danno lezione. L'emendamento che è stato presentato, decreto PNRR, anche qui ricalca esattamente il testo della Legge 194 che lo prevede. Va bene la legge 194 o non va bene? Perché, sai che cosa penso io? Io penso che in realtà quelli che vogliono modificare la Legge 194 siano a sinistra. Perché noi non abbiamo mai proposto di modificarla, ma quando chiedi l'applicazione della Legge 194, in tutto, anche nella prevenzione, perché è una legge di estremo equilibrio, una legge ben fatta, ci si straccia le vesti e allora si deve però anche avere il coraggio di dire le cose come stanno. Si vuole modificare la Legge 194? Non sono io a volerla modificare, gli altri la vogliono modificare? Ce lo dicano e se ne assumano la responsabilità, ma quello che si sta facendo adesso è ribadire i concetti già previsti nella Legge 194. 
Domanda: È difficile?
Presidente Meloni: No, non lo penso. Io penso che dobbiamo garantire una scelta libera. Penso che per garantire una scelta libera si debbano avere tutte le informazioni e le opportunità del caso e questo è quello che prevede la Legge 194 e penso che sia la cosa giusta da fare. Grazie.
Domanda: [inaudibile] se per caso abbiamo avanzato una nuova richiesta e se per caso lei intenda inviare un'altra batteria di quelle che [inaudibile]
Presidente Meloni: Guardi nel caso specifico di cosa inviamo o non inviamo se ne sta occupando il Ministro Crosetto. Sicuramente noi vediamo quello che sta accadendo lì in Ucraina c’è una continua aggressione da parte russa alle infrastrutture civili. Ora colpire le infrastrutture civili è un crimine e tutto quello che noi possiamo fare per impedire che questo accada e per impedire che si possa provare a piegare - cosa che finora fortunatamente non è accaduta - il popolo ucraino con il buio, con il freddo, con la fame, questo ovviamente va fatto. Poi noi, come sa, stiamo facendo ogni sforzo possibile nel merito. Io non sono preparatissima sugli strumenti dei quali disponiamo, ma sicuramente l'indicazione che ha il Ministro è quello di fare il possibile. Vi ringrazio. Arrivederci.
 
 
",2024-04-18,https://www.governo.it/it/articolo/consiglio-europeo-straordinario-del-17-e-18-aprile-il-punto-stampa-del-presidente-meloni
"Visita in Tunisia, le dichiarazioni alla stampa del Presidente Meloni","Sono contenta ancora una volta di essere qui, questa è la mia quarta visita da Presidente del Consiglio italiano in un anno circa, a conferma del nuovo rapporto che con il Presidente Saied - che sono stata molto contenta di incontrare oggi - abbiamo instaurato tra due Nazioni che sono già storicamente molto amiche e molto legate come Italia e Tunisia.
È un rapporto che si è rafforzato anche attraverso la relazione personale tra me e il Presidente Saied ed è anche un rapporto che si basa su un approccio completamente nuovo, un approccio da pari a pari, un approccio che muove dal reciproco interesse delle nostre Nazioni. 
È sulla base di questo approccio che oggi sono qui insieme a una folta delegazione del Governo italiano - al Ministro degli interni Matteo Piantetosi, al Ministro dell'Università Anna Maria Bernini, al Vice Ministro degli esteri Edmondo Cirielli - per siglare con la Tunisia alcuni importanti Accordi. 
Accordi che raccontano come questa relazione bilaterale sia una relazione chiaramente politica, ma anche fatta di passi molto concreti, di mattoni attraverso i quali costruire le nostre idee.
E dimostra ancora una volta quanto la collaborazione con la Tunisia sia per l'Italia assolutamente una priorità da molti punti di vista ed è anche un tassello del lavoro che l'Italia sta portando avanti con il Piano Mattei per costruire con le Nazioni del Continente africano una cooperazione su base paritaria, una cooperazione che sia finalmente vantaggiosa per tutti. 
È un nuovo approccio al quale abbiamo dato vita, sul quale stiamo lavorando anche a livello di Unione europea. 
Oggi abbiamo firmato tre intese molto importanti: un accordo per il sostegno diretto al bilancio tunisino nel settore dell'energia rinnovabile e dell'efficienza energetica - l'energia è una delle materie sulle quali la cooperazione tra Italia e Tunisia deve continuarsi a rafforzare; una nuova linea di credito a favore delle piccole e medie imprese tunisine; una intesa quadro per la cooperazione nel settore dell'università, nel settore dell'alta formazione.
La collaborazione con la Tunisia, anche grazie all'impegno italiano, è diventata anche una priorità per l'Unione europea. E sono molto fiera del lavoro che anche l'Italia ha portato avanti e che ha contribuito alla firma del Memorandum con l'Unione europea, che è stata definita dal Presidente Saied una giornata storica per le relazioni tra la Tunisia e l'Unione europea, e ha gettato le basi per costruire quel modello di cooperazione paritario con i Paesi del Mediterraneo allargato, su cui il Governo italiano aveva investito così tante energie, che oggi è diventato un paradigma di riferimento anche per il Continente europeo nel suo complesso. 
Chiaramente sono molto fiera di questo lavoro, è un lavoro che sta dando ottimi risultati su molti fronti. Molti altri e molte altre intese verranno firmate: nelle prossime settimane saranno presenti qui in Tunisia anche il Ministro della difesa Guido Crosetto, il Ministro della cultura Gennaro Sangiuliano, il Ministro dell'istruzione Giuseppe Valditara. Quindi c'è una presenza costante del Governo italiano.
Questa cooperazione porta molti risultati: penso, ad esempio, al tema della gestione della migrazione, sul quale voglio ancora una volta ringraziare le autorità tunisine e il Presidente Saied per un lavoro che insieme portiamo avanti e cerchiamo di portare avanti contro i trafficanti di esseri umani.
Chiaramente noi sappiamo che la Tunisia non può diventare il Paese di arrivo dei migranti che arrivano dal resto dell’Africa. Su questo va sicuramente rafforzata la cooperazione, vogliamo coinvolgere le organizzazioni internazionali, lavorare sui rimpatri, ma vogliamo lavorare anche e soprattutto sui flussi regolari, così come abbiamo fatto con la Tunisia, con un decreto flussi che consente a circa 12.000 cittadini tunisini formati di poter venire legalmente in Italia. E credo che si possa fare anche sul fronte di una migrazione legale molto di più da parte dell'Italia, ma è fondamentale che insieme lavoriamo per continuare a combattere gli schiavisti del terzo millennio, le organizzazioni della mafia che pensano di poter sfruttare le legittime aspirazioni di chi vorrebbe una vita migliore per fare soldi facili.
È un lavoro che con il Presidente Saied condividiamo, che stiamo portando avanti insieme, ma è anche un lavoro che necessita di sviluppo per i Paesi africani, che necessita di investimenti, che necessita di tutto il lavoro che l'Italia continua a portare avanti soprattutto con questo nuovo approccio di cui si è fatta promotrice anche in ambito europeo. 
Quindi sono molto contenta di questa giornata, molto contenta delle Intese che abbiamo firmato e molto contenta delle prossime visite dei Ministri che porteranno ad altre Intese, a conferma di un rapporto strategico molto importante, al quale l'Italia rivolge una delle sue massime priorità e che ci vede a livello bilaterale, ma anche a livello multilaterale, lavorare insieme a 360 gradi.
",2024-04-17,https://www.governo.it/it/articolo/visita-tunisia-le-dichiarazioni-alla-stampa-del-presidente-meloni/25458
"""Per un’Europa giovane. Transizione demografica, ambiente, futuro"", intervento del Presidente Meloni","Buongiorno.
Grazie al Ministro Roccella per la determinazione con la quale ha voluto promuovere questa conferenza dedicata alla demografia. Non era scontato farlo, come altre cose che stiamo facendo, e davvero credo che l'iniziativa di immaginare questa conferenza e di riunire attorno a questa tematica così tanti autorevoli interlocutori sia estremamente importante. Così come credo che sia molto importante coinvolgere in questo dibattito i principali interlocutori necessari sul tema: sicuramente l'Unione Europea - oggi rappresentata dalla Vicepresidente della Commissione Šuica , dalla Commissaria Dalli, che chiaramente ringrazio per la loro importantissima disponibilità - ma poi anche i rappresentanti del Governo, delle Regioni, i Comuni, l'Ocse, le Fondazioni, oltre chiaramente agli esperti che da sempre si occupano di questa materia - che saluto e ringrazio - e che sono particolarmente importanti per capire quali possano e debbano essere poi gli strumenti concretamente migliori per affrontare questa questione. 
Io credo che la giornata di oggi sia estremamente importante perché è una giornata che ci consente di allargare l'orizzonte su una materia che tutti sanno essere una priorità assoluta per questo Governo. Per noi la sfida demografica, la natalità, la sostenibilità economica che a questi fattori è connessa, rappresentano una delle principali sfide, banalmente perché noi non vogliamo accontentarci di gestire il presente: non serve a niente gestire il presente se non si mette in sicurezza il futuro.
E questa è la materia principe attorno alla quale un Governo ha la responsabilità di garantire un futuro per la propria Nazione. Lo rivendico con orgoglio, lo considero un cambio di passo fondamentale quello che questo Governo sta facendo, l'approccio con il quale questo Governo affronta queste tematiche rispetto al passato. Penso che fosse ora di avere un Governo abbastanza coraggioso da dedicarsi alla demografia e alla natalità come sfide prioritarie che devono essere trasversali rispetto all'azione di tutto il Governo. 
Era ora che ci fosse un Governo con il coraggio di dire che noi possiamo fare per l'Italia le migliori riforme possibili, possiamo investire risorse, possiamo fare scelte importanti, ma tutto questo non porta a nulla se a monte non invertiamo la drammatica tendenza della denatalità che compromette ogni possibile sviluppo positivo per la nostra Nazione e non solamente per la nostra Nazione.
Non è stato così per molto tempo, non è stato così per molto tempo prima di noi, quando l'Italia sembrava, diciamo così, in qualche modo sprofondata nelle sabbie mobili del mito della denatalità, raccontato quasi come simbolo di libertà e di un'impostazione culturale che, dobbiamo dirci le cose come stanno, era generalmente ostile alla famiglia. 
Chiaramente alla base di questo problema non ci sono solamente fattori culturali, ci sono molti fattori economici e sociali: le giovani generazioni hanno paura del futuro, che è un futuro fatto di lavoro incerto, di precarietà; si tende ad aspettare la stabilità economica e lavorativa per mettere su famiglia, ma quando quella stabilità arriva - se arriva - in molti casi è troppo tardi. 
Per questo ovviamente le politiche sul lavoro, le politiche sulla casa, sul sostegno alle giovani coppie sono assolutamente fondamentali ed è il lavoro che questo Governo sta portando avanti. Voi stamattina avete già ascoltato molte delle iniziative che il Governo ha fatto, quali sono stati i nostri primi provvedimenti. Io non ci tornerò sopra, non voglio ripetermi, però voglio ribadire che nessun intervento concreto sarà mai sufficiente se a monte noi non invertiamo la narrazione che è stata fatta su questa materia.
Per decenni è stato raccontato dalla cultura dominante che, di fatto, mettere al mondo un bambino sarebbe stata una scelta probabilmente incompatibile con molte altre; che avere un figlio avrebbe compromesso la tua libertà, compromesso la tua carriera, compromesso i tuoi sogni, in alcuni casi addirittura compromesso la tua bellezza; una scelta che sostanzialmente ti toglieva qualcosa o che rischiava di toglierti molto di più di quello che ti avrebbe regalato. E quindi una scelta che in fondo forse era preferibile non fare. 
Per decenni cattivi maestri hanno proclamato - in alcuni casi anche da vere e proprie cattedre, magari ottenute col “sei politico” - qualche decennio fa che la genitorialità era qualcosa di stantio, che era un concetto arcaico, che era un concetto patriarcale da superare, a volte addirittura da combattere, che andava sostituito con nuovi valori. 
Negli ultimi tempi si è addirittura sostenuta la follia che mettere al mondo un bambino significa commettere un atto contro l'ambiente. È più sostenibile non fare figli, o magari farne al massimo uno, perché l'uomo e l'ambiente sarebbero l'uno nemico dell'altro e se vogliamo bene all'ambiente allora dobbiamo rinunciare all'uomo e quindi ridurre l'impronta carbonica rappresentata dai bambini.
Io credo che queste tesi abbastanza surreali, vecchie e nuove, rischino di trascinare l’Italia e l’Europa sull’orlo del precipizio e di indurci a credere che il mito da perseguire sia quello della decrescita felice applicata anche alla natalità. Solo che la decrescita non è felice mai e se la applichi alla natalità, alla demografia, rischia di compromettere qualsiasi futuro possibile, di scardinare alla base le fondamenta su cui si regge il nostro welfare, rompere quel patto generazionale sul quale ogni Nazione da sempre esiste e prospera. 
E allora noi potevamo assecondare questo pensiero dominante, buttarci anche noi nel precipizio della glaciazione demografica, potevamo arrenderci all'idea che in fondo la nostra Nazione è ormai destinata a scomparire, oppure potevamo ribadire quello che diciamo da tempo, cioè che il declino non è mai un destino. Il declino è sempre una scelta. È una scelta che si può ribaltare, rimboccandosi le maniche, impedire quel declino, ricostruire una società per questo amica della famiglia, amica della natalità, una società nella quale essere padri non sia fuori moda, essere madri non debba essere una scelta privata ma un valore socialmente riconosciuto e valorizzato da proteggere, da custodire, da incentivare.
Noi abbiamo fatto la nostra scelta. E' stata una scelta chiara, figlia di una visione chiara. Abbiamo scelto di raccogliere la sfida demografica e di metterla al centro della nostra attività. È la ragione per la quale per la prima volta nella storia di questa Nazione alla natalità è intitolato un Ministero, ma non è una scelta lessicale, è l'inizio di un lavoro per il quale vogliamo che attorno a tutta l'attività del Governo si parli chiaramente di natalità, ma si agisca sulla natalità. 
E chiaramente, nonostante le ormai note difficoltà di bilancio che abbiamo ereditato da allegre gestioni che ci hanno preceduto, abbiamo fatto degli sforzi che sono molto importanti anche a livello di risorse su questa materia. Questo Governo in un anno e mezzo ha già all'attivo per le famiglie e la natalità 2 miliardi e mezzo di investimenti diretti, più l'indotto degli interventi strutturali: significa un totale di benefici netti per le famiglie italiane nel solo 2024 di oltre 16 miliardi di euro. Chiaramente non lo diciamo noi, lo dice l'Ufficio parlamentare di bilancio che, come si sa, è sempre abbastanza rigido nel certificare i provvedimenti e l'impatto che quei provvedimenti hanno sulla società. 
Però, come dicevo, allo stesso tempo abbiamo lavorato, continuiamo a lavorare anche con questa iniziativa, con coraggio, con chiarezza sul versante culturale, perché a nulla servono le risorse se poi, quando quelle risorse si mettono a disposizione, non c'è nella società un humus che è in grado di raccoglierle nel migliore dei modi. Bisogna quindi anche ribaltare la narrazione che ha consentito che questa materia non fosse considerata prioritaria in passato, anche per spiegare ai cittadini perché noi riteniamo che quella tendenza vada investita. 
Quando governi una Nazione devi sempre ricordarti che le risorse che gestisci non sono soldi tuoi, sono soldi dei cittadini e quando spendi quei soldi devi spiegare perché stai spendendo quei soldi, con quale visione, con quale obiettivo. Noi cerchiamo di farlo ogni volta perché è su questa base che chiaramente i cittadini devono poi decidere se hai fatto bene il tuo lavoro o se non hai fatto bene quel lavoro.
E quindi dicevo che il tema culturale che sta alla base di questa materia per me è molto importante. Io credo che alla base di tutto vi sia stato un malinteso concetto di libertà che ci è stato propinato. Non credo che sia libertà dover rinunciare a un figlio per avere una carriera, come non è libertà dover rinunciare a una carriera per avere un figlio. Libertà è poter fare senza paura entrambe le cose, perché si è consapevoli che la società, lo Stato, le Istituzioni, riconoscendo il valore dello sforzo che questo comporta e riconoscendo l'importanza che quella scelta ha per la società nel suo complesso, saranno al tuo fianco.
E questo è il messaggio che cerchiamo di dare, questa è l'Italia che vogliamo costruire, con tutte le polemiche - anche qui sarò abbastanza schietta come è il mio costume fare – che quando si cerca di parlare di questa materia, ogni volta - incredibilmente, dal mio punto di vista - conosciamo.
Chiaramente su una materia così complessa solamente quando avremo completato il nostro programma di legislatura - perché la materia ha bisogno di moltissimi interventi - tutti potranno cominciare a valutare i risultati. Però io penso che alcuni segnali già li stiamo vedendo. Penso al tema dell'occupazione: noi abbiamo toccato il record di occupazione femminile, per la prima volta in Italia abbiamo superato il tetto delle 10 milioni di lavoratrici. Chiaramente lo dobbiamo soprattutto alle imprese, lo dobbiamo soprattutto al nostro sistema economico, perché anche qui bisogna ricordarsi sempre che lo Stato non crea ricchezza, lo Stato non abolisce la povertà, lo Stato non crea il lavoro per decreto: lo Stato può precostituire le condizioni, ma poi chi produce ricchezza, chi ci aiuta a combattere la povertà, è chi lavora. Sono le imprese con i loro lavoratori.
Certo i segnali possono fare la differenza: certo decidere di mettere buona parte delle poche risorse che avevamo per affrontare questa materia, soprattutto sul tema delle madri lavoratrici,  dare il segnale che quindi non dovevi essere costretto a scegliere, il tema della decontribuzione per le madri lavoratrici con tot figli, il tema della conciliazione degli asili nido, dell'asilo nido gratuito per il secondo figlio, del lavoro che abbiamo fatto sul PNRR per garantire queste strutture, il tema del congedo parentale che abbiamo per due Leggi di Bilancio continuato ad allargare, aggiungendo opportunità e possibilità di potersi occupare dei propri figli anche e soprattutto quando si lavora, sono tutti segnali che vogliono dare esattamente questo messaggio. 
Non sono due scelte incompatibili, non devono essere due scelte incompatibili. Per troppo tempo noi abbiamo accettato che le cose stessero così, ma non possiamo banalmente accettare quello che non ci piace. Noi dobbiamo lavorare per ribaltare quello che non ci piace. Ed è quello che stiamo provando a fare.
Anche qui, bisogna dire però che a volte si è lasciato intendere che garantire pari opportunità equivalesse in qualche maniera a cancellare le differenze. Io non la penso così, penso esattamente il contrario. Penso che garantire pari opportunità significhi fare in modo che per le donne e gli uomini sia ugualmente possibile realizzarsi in termini di carriera, di retribuzione, di aspirazione, di libertà, nella consapevolezza della specificità di ciascuno. Perché essere genitori implica ovviamente un'assunzione di responsabilità che deve essere paritaria e che deve essere condivisa, però questo non deve e non può cancellare la specificità del rapporto della madre e del padre. Se noi non partiamo da qui non troveremo la chiave per affrontare e risolvere seriamente questa materia. 
Dopodiché le polemiche le conosciamo, già il fatto stesso di parlare di padre e di madre in questa società a volte può sembrare quasi un atto di rivoluzione. Quando lo fai tendenzialmente appari abbastanza retrò, in un'epoca nella quale si arriva a negare che per mettere al mondo un bambino servano un uomo e una donna, in cui quando ci si scontra con l'evidenza si pensa di poter risolvere la questione magari alimentando un mercato transnazionale che sfrutta il corpo delle donne povere, fa dei bambini una merce, spacciando questo per un atto d'amore o per un gesto di libertà. Io, mi conoscete, sono una persona abituata a dire sempre quello che pensa: per me le cose irragionevoli non diventano ragionevoli quando sono in tanti a ripeterle e nessuno mi può convincere che sia un atto di libertà affittare il proprio utero; nessuno mi può convincere che sia un atto d'amore considerare i figli come un prodotto da banco in un supermercato; non è un atto d'amore trasformare il legittimo, legittimissimo desiderio di avere un figlio in un diritto che puoi garantirti con qualsiasi mezzo possibile. Io continuo per questo a ritenere, per esempio, l'utero in affitto una pratica disumana, sostengo la proposta di legge perché diventi reato universale, cioè perseguibile in Italia anche se commesso all'estero. C'è su questo una proposta parlamentare in discussione al nostro Parlamento che spero possa essere approvata quanto prima.
E consentitemi anche, viste le polemiche che a volte leggo sulla stampa nazionale e anche sulla stampa internazionale, vorrei cogliere quest'occasione anche per sfatare un altro mito e un'altra narrazione distorta. In Italia - e questo è stato certificato da magistrature di ogni ordine e grado, è stato certificato anche dalla Corte europea dei diritti dell'uomo - non esiste un solo bambino al quale non siano assicurati pieni diritti, perché questo è previsto nella nostra Costituzione e quindi banalmente non si potrebbe fare. Noi vogliamo su questo continuare a garantire questi diritti, vogliamo andare avanti, garantire anche il diritto fondamentale all'origine, all'identità, alla famiglia.
Ora però, la sfida della natalità non è una sfida che tocca solamente noi italiani, è una sfida che coinvolge con forza l'Europa, che coinvolge l'Europa intera perché la denatalità è un problema europeo, non solo un problema europeo, ma è certamente un problema europe ed è certamente un problema occidentale. Purtroppo non c'è una sola Nazione europea che raggiunga il cosiddetto tasso di sostituzione, cioè il numero di figli per donna che garantisce la continuità della popolazione. E questa è la ragione per la quale io sono particolarmente onorata di accogliere oggi in questa sede i rappresentanti della Commissione europea, perché sì l'Italia può fare molto, ma penso che anche l'Europa possa fare molto.
E proprio adesso che noi andiamo verso le elezioni europee e finalmente c'è un dibattito che ci coinvolge tutti su cosa non abbia funzionato, su cosa debba andare meglio, su cosa vada cambiato, su quali siano le sfide sulle quali l'Europa, che è in un contesto internazionale non semplicissimo, deve concentrarsi, questo tema è bene affrontarlo per tempo, anche sulla base dell'esperienza - Vicepresidente - che è stata fatta, per capire cosa di più si possa fare per sostenere le Nazioni europee su una materia che è alla base di tante altre questioni che noi affrontiamo.
Chiaramente siamo consapevoli che come Italia, diciamo così, siamo una delle Nazioni che hanno accumulato un ritardo importante da questo punto di vista, però penso si veda anche la determinazione di questo Governo a dare proprio alla materia demografica la centralità che le sta dimostrando.  Noi stiamo pensando soluzioni, le stiamo mettendo man mano in pratica, però chiaramente il vecchio continente, se non vuole essere il vecchio continente semplicemente per etichetta storica e non vuole diventare il vecchio continente per previsione del futuro, ha bisogno di dare delle risposte serie, concrete, determinate.
Chiaramente è per noi un auspicio, ma è anche un impegno a lavorare in questo senso perché questo riguarda l'anima dell'Europa, la sua identità, il senso stesso della sua esistenza, ma riguarda anche, molto più concretamente, quell'equilibrio di bilancio del quale da tanto tempo noi in Europa discutiamo, al quale l'Europa guarda sempre con tanta attenzione. Perché se è vero che la denatalità è anche causa di conseguenze immateriali, è anche vero che fra le sue implicazioni ce ne sono di enormi sul fronte della sostenibilità della spesa sociale, dell'organizzazione dei servizi, del sostegno alla fragilità, della tenuta del mercato del lavoro. Se noi non riusciamo a ripristinare quell'equilibrio tra la popolazione attiva e la popolazione che ha bisogno di assistenza, banalmente nel giro di pochi anni saranno i nostri stessi sistemi di finanza pubblica a diventare insostenibili.
Per questo io credo che la spesa pubblica finalizzata a sostenere la natalità, a sostenere i servizi, gli aiuti alla famiglia, la conciliazione vita e lavoro, è quella che più di tutte può e deve essere considerata un investimento di carattere produttivo, perché è un investimento sulla tenuta stessa del nostro sistema sociale. E quando dico del nostro sistema sociale intendo anche della nostra civiltà, perché noi siamo guardati da tutto il mondo per la capacità che abbiamo avuto di costruire il welfare che oggi possiamo vantare, ma per mantenere quel welfare, se noi non facciamo gli investimenti possibili non avremo altri strumenti da utilizzare.
E quindi io penso che l'Europa nel suo complesso debba prima o poi, per esempio, porsi il problema di come considerare gli investimenti sulla natalità - grande dibattito su come si considera la spesa. Anche qui ci siamo sempre detti, il tema non è semplicemente spendere o non spendere, il tema è spendere su cosa, è spendere come, è quale tipo di moltiplicatore ti dà ogni tipo di spesa che fai. Spesa corrente e investimenti non sono la stessa cosa, non danno lo stesso moltiplicatore sul medio periodo. E' un elemento che dobbiamo sempre considerare. In questo caso noi parliamo di una spesa buona, di un investimento che dà un moltiplicatore altissimo e quindi di qualcosa che non può essere considerato come vengono considerate molte altre spese dei nostri bilanci. 
E quindi sarà piano piano sempre più difficile garantire l'equilibrio di un esercizio, di un quadriennio, se l'intero sistema diventa chiaramente insostenibile, cioè se non ci dedichiamo a quella Next Generation che è stata alla base dei programmi di ripresa post pandemia, guardando alle generazioni future. Si può guardare alle generazioni future se le generazioni future esistono, altrimenti si possono dare tutti i titoli che si vuole ma non otterremo il risultato.
Dicevo delle elezioni, del dibattito che c'è sulle elezioni. Posso dire che dal punto di vista del Governo italiano una delle grandi rivoluzioni che l'Europa del futuro deve garantire è proprio quella di sostenere finalmente con forza, con determinazione, con strumenti concreti la sfida demografica. È una delle proposte che portiamo già e che porteremo con ancora maggiore forza nella prossima legislatura.
Chiaramente non potremmo farlo se per primi non dessimo il buon esempio. Anche qui, sia la Ministra Roccella che il Ministro Fitto prima di me hanno avuto modo di spiegare qual è il nostro approccio a questi temi, come stiamo lavorando, quali sono i nostri provvedimenti concreti, come cerchiamo di utilizzare al meglio anche le risorse europee - proprio per dare il buon esempio - che abbiamo a disposizione, chiaramente dalle risorse del PNRR fino a quelle della coesione, che sono risorse molto importanti, che sono risorse fondamentali per l'Italia che non sempre sono state interamente utilizzate, non sempre sono state utilizzate al meglio, non sempre sono state concentrate sugli interventi strategici per i quali vengono immaginate.
Noi pensiamo anche qui che il sostegno alla natalità, soprattutto in quei territori dove lo spopolamento ha un'incidenza più forte, sia un intervento strategico sul quale sia necessario concentrare le risorse. Molte di queste risorse possono essere concentrate su questi obiettivi: i fondi di coesione sono per eccellenza i fondi che servono a combattere il divario tra i territori e quindi le realtà che hanno il maggiore rischio di spopolamento. Le due cose si tengono insieme se riusciamo chiaramente a concentrare e a spendere bene quelle risorse. È un lavoro che per esempio abbiamo fatto quando ci siamo occupati del piano asili nido: investimento da 3 miliardi di euro che è stato mantenuto anche dopo la revisione del PNRR, che ci darà la possibilità di realizzare 2.600 asili.
Però io credo che sia importante anche lavorare per utilizzare altre fonti di finanziamento. Penso allo stesso Fondo Sociale Europeo Plus, insieme al dispositivo per la Ripresa e la Resilienza, sono altre realtà, altri fondi, altri strumenti che potrebbero assicurare risorse centrali per rispondere alla sfida demografica.
Insomma, e concludo, noi ci siamo, siamo pronti a spendere le nostre energie in campo internazionale, quindi chiunque sia interessato a questa materia sappia che può sempre telefonare al Governo italiano per chiedere aiuto su questo fronte, banalmente perché se non facciamo questo, signori, tutto il resto che noi cerchiamo ogni giorno affannosamente di portare a casa può servire al massimo ad avere un consenso immediato, può servire al massimo  - a Roma si dice - a “svangare” i prossimi mesi, forse anche una legislatura. Ma io penso che qualsiasi politico serio e in coscienza non possa non governare il suo popolo, le persone, la sua Nazione, se non si pone il problema di che cosa sta lasciando dopo di sè, se non si pone il problema di cosa sarà quando, speriamo fra molti anni, sull'orlo della fine di questo cammino ci si guarderà indietro e ci si potrà anche guardare allo specchio ed essere fieri del lavoro che si è fatto.
Credo che questa sia una di quelle materie che stabiliscono se si è in grado di fare politica per come io intendo la politica, quindi è materia sulla quale siamo molto concentrati perché ne va del nostro passato che vivrà fin quando ci saranno figli ai quali i genitori e i nonni potranno tramandare una cultura e una tradizione, ne va del nostro presente, perché una popolazione giovane significa innovazione, significa lavoro, significa energia, significa inventiva, e ne va chiaramente del nostro futuro che semplicemente senza figli non esiste. Contate su di noi. 
Grazie e buon lavoro a tutti. 
",2024-04-12,https://www.governo.it/it/articolo/un-europa-giovane-transizione-demografica-ambiente-futuro-intervento-del-presidente-meloni
"""La scienza al centro dello Stato"", l'intervento del Presidente Meloni","Buongiorno a tutti.
Grazie, sono onorata di essere qui, di poter partecipare a questa iniziativa promossa dall’Italian Scientists Association. Ringrazio per questo il Presidente di ISA, il professor Uricchio, ringrazio Monica Maggioni per essere con noi in questa mattinata, ringrazio tutti i soci dell’Associazione per aver voluto promuovere questa iniziativa, per aver scelto anche di invitare il Presidente del Consiglio. Saluto i Ministri Bernini e Schillaci, il Sottosegretario Mantovano, il Presidente di INPS Fava (anche padrone di casa), il Presidente dell’INAIL D’Ascenzo, il Presidente dell’Istituto Superiore di Sanità Bellantone, la Presidente del CNR Carrozza, la CRUI, tutti i Rettori e tutti i rappresentanti degli Istituti nazionali di ricerca presenti. Chiaramente sono andata lunga sui ringraziamenti, ma quando si ha una platea di questo valore, vale anche la pena raccontarla. Voglio ovviamente salutare e ringraziare Alberto Angela per la sua presenza, ma anche per un lavoro molto, molto importante di divulgazione che fa della scienza. Questo è uno dei tanti temi che accomunano scienza e politica, materie complesse che, se non si riesce a far capire ai più, alla fine rimangono confinate in un ambito che non è quello loro proprio. Quindi è molto importante anche la capacità che si ha di divulgazione di queste materie. 
Dopodiché, io considero questo manifesto della scienza promosso e redatto dall’Associazione, un documento estremamente prezioso, come prezioso non può che essere sempre il frutto del lavoro di un’associazione che rappresenta oltre 500 tra professori ordinari e top scientist. È un documento che, dal mio punto di vista, contiene moltissimi spunti fondamentali per il lavoro che la politica deve fare e quindi è anche un documento del quale il governo intende ovviamente fare tesoro. Io sono assolutamente convinta, e mi pare di condividerlo con l'associazione, che sia necessario rimettere al centro il dialogo tra uomini e donne di scienza da una parte e istituzioni dall'altra, particolarmente per il tempo che stiamo affrontando, che è un tempo fatto di copiose sfide estremamente complesse.
La complessità, chiaramente, delle società avanzate, in particolar modo, richiede conoscenza, richiede un approccio pragmatico, un approccio concreto, richiede studio, richiede analisi e questo è possibile solamente se noi siamo in grado di rimettere in campo seriamente una alleanza tra il mondo delle istituzioni, quindi il mondo della politica, e il mondo della scienza.
La nostra Costituzione dice che la politica e la scienza sono libere, e non potrebbe essere altrimenti, però la libertà, come sempre, impone e presuppone responsabilità. E da donne e uomini liberi come siamo, noi siamo chiamati a realizzare, chiaramente ciascuno nel proprio ambito, ciascuno con il proprio ruolo, ogni sforzo per perseguire l'obiettivo che alla fine ci unisce tutti quanti, che era quello che citava Alberto Angela: garantire un futuro migliore ai nostri figli e con esso garantire un futuro migliore alla nostra Nazione.
È un lavoro che possiamo e che, dal mio punto di vista, dobbiamo fare insieme, perché da una parte il politico non può fare a meno della competenza specialistica dello scienziato, del suo sapere particolare, dei dati che arrivano dalla sua ricerca, per esercitare il potere della decisione avendo tutti gli elementi e la conoscenza necessaria a discernere. Allo stesso tempo, lo scienziato ha bisogno del decisore politico per proiettare gli obiettivi della sua ricerca in un ambito di portata generale e in un ambito ordinamentale, per permettere, cioè, che i risultati del suo lavoro possano essere messi a disposizione di tutti, che alla fine è l'obiettivo di ogni persona di scienza.
Allora parliamo, in sostanza, di due ambiti che sono distinti ma che sono incredibilmente complementari: da un lato, la legittimità della competenza scientifica, dall’altro, la legittimità della rappresentanza politica; da un lato, l’oggettività del metodo scientifico, dall’altro la scelta dei valori e la pratica dell’etica della responsabilità. 
Se da una parte la politica priva del supporto della competenza degli scienziati rischia di cadere nella demagogia, dall’altra l’apparato tecnico-scientifico privo di un ordine politico e di principi etici rischia di scadere nella tecnocrazia. 
Io credo che per evitare questi rischi, scienza e politica debbano riconoscere l’una il ruolo dell’altra ed essere alleate nel perseguimento del bene comune. 
Un grande Santo, Papa Giovanni Paolo II, iniziò una delle sue più famose encicliche, “Fides et Ratio”, dicendo: “La fede e la ragione sono come due ali con le quali lo spirito umano si innalza verso la contemplazione della verità”. Io sono convinta che la politica e la scienza siano esattamente come la fede e la ragione, ovvero due ali con le quali l'uomo può spiccare il volo, costruire il bene comune, però perché quell'uomo possa volare le due ali devono riuscire a muoversi insieme, devono riuscire a muoversi in modo coordinato.
Sappiamo che non è sempre accaduto. Sappiamo che lungo la storia non sempre queste due ali si sono mosse nella stessa direzione. Sappiamo che si sono invece scontrate non di rado, per la volontà di dominio che di volta in volta ciascuna ha tentato di esercitare sull’altra. Ci sono stati casi in cui la politica ha asservito la scienza, e l’ha resa strumento ideologico dai risultati disumani ed efferati, ci sono stati casi nei quali la scienza ha idolatrato sé stessa, si è pensata assoluta, reclamando un mondo nel quale tutto ciò che era scientificamente possibile doveva essere anche automaticamente lecito.
Ecco è per questa ragione che io credo che la direzione da seguire debba essere, invece, quella del dialogo. E il primo livello di questo dialogo è quello di ordine etico, che è il presupposto fondamentale per fissare una sorta di quei guard-rail indispensabili per orientare il cammino di entrambe nella stessa direzione. 
Non tutto ciò che è tecnicamente possibile è perciò stesso eticamente lecito. Anche questo è un film che abbiamo già visto tante volte. C'è proprio un film recentissimo che lo racconta molto bene, film di grande successo - lo avranno visto molti di voi -, è la pellicola dedicata alla vita di Robert Oppenheimer, uno dei “padri” della bomba atomica. In quel film ci sono molti dei temi dei quali discutiamo oggi, questioni che attraversano la vita di ogni scienziato: da una parte l'ambizione della conoscenza, ma anche gli interrogativi sull'uso del potere che da quella conoscenza può derivare, l'angoscia della responsabilità che inevitabilmente quella conoscenza porta con sé. Io immagino che siano problemi che molti, anche qui, si sono posti nella loro vita, ma credo anche che siano problemi che lo scienziato non può e non deve affrontare da solo, ma che possa e debba affrontare questi problemi insieme a chi ha la responsabilità poi delle scelte, che è proprio la politica.
Penso a uno dei casi più famosi del rapporto tra scienza etica e politica, che fu il grandissimo dibattito sulla clonazione della pecora Dolly. Da una parte la scienza ci ha detto che era possibile clonare un essere vivente, dall'altra la politica ha fissato delle barriere etiche, confrontandosi anche con la scienza, ha detto no alla clonazione riproduttiva umana, cioè alla possibilità di poter creare un essere umano geneticamente identico all'altro, una fattispecie che sarebbe stata totalmente nuova. 
È accaduto in passato, chiaramente accadrà ancora, e qui penso a tutti gli scenari che abbiamo di fronte, penso soprattutto agli scenari che sono connessi alla più grande rivoluzione del nostro tempo che è l’intelligenza artificiale generativa. Perché l'intelligenza artificiale generativa sta aprendo scenari con i quali noi siamo chiamati a confrontarci e con i quali siamo chiamati a confrontarci molto più velocemente di quanto oggi non si stia facendo, in questo caso parlo soprattutto della politica. Noi siamo abituati, eravamo abituati a un progresso che aveva l'obiettivo, che ha sempre avuto l'obiettivo di sostenere l'uomo, di ottimizzare le competenze umane, però quell progresso si concentrava essenzialmente sulla sostituzione di lavoro fisico e in questo consentiva all'uomo di elevarsi, di concentrarsi, per esempio nei lavori di organizzazione e nei lavori di concetto. L'uomo rimaneva al centro di questo processo. 
Oggi rischia di non essere più così. L'intelligenza artificiale generativa in questo cambia tutto lo scenario, perché quello che oggi può essere sostituito è l'intelletto e inevitabilmente l'uomo rischia di ritrovarsi in un mondo nel quale non è più al centro, perché quello che ha impedito fino a oggi la sostituzione tra essere umano e macchina era l’impossibilità di sostituire l'intelletto. E questo è un grande tema, che non è l'unico tema che riguarda i rischi legati all'intelligenza artificiale, che ha ovviamente anche enormi opportunità.
Penso anche alla difficoltà, sempre più crescente, di distinguere ciò che è vero da ciò che non lo è, con tutte le conseguenze che questo può avere sui processi decisionali, sui sistemi democratici, sugli equilibri globali. I deepfake sono l’esempio più famoso, è un esempio con il quale il grande pubblico ha imparato a familiarizzare, però noi sappiamo che i rischi sono molti altri perché sta cambiando continuamente, spesso senza che noi ce ne rendiamo davvero conto, il nostro modo di fare le cose. 
Delle volte l'impressione che ho io in rapporto all'intelligenza artificiale, è che noi senza rendercene conto stiamo barattando la nostra libertà con la comodità. Potrebbe essere troppo tardi quando ce ne rendiamo conto. Non voglio dire che la tecnologia, questa tecnologia è negativa, voglio dire che senza adeguati processi, che sono politici, ma che la politica può fare solamente se ha tutti gli elementi per conoscere e giudicare quei rischi, noi rischiamo di arrivare troppo tardi. E questo anche perché la velocità tra la scienza e la politica, tra la tecnologia e la politica, purtroppo cambia molto. Il progresso corre in modo estremamente veloce, i processi politici decisionali tendono a rallentare. 
Questo è uno dei grandi temi che noi stiamo affrontando a livello nazionale, che porteremo anche alla Presidenza italiana del G7 che come sapete si è materializzata quest'anno. E lo vogliamo fare chiaramente parlando e confrontandoci con il mondo scientifico su questa materia, con i grandi player internazionali, con le aziende che producono l'intelligenza artificiale generativa. Vogliamo farlo cercando di dare anima e corpo al concetto di algoretica, cioè dare un'etica agli algoritmi. Concetto che non abbiamo clonato noi, è un lavoro che inizia con una bellissima iniziativa organizzata nel 2020 dal Vaticano, ma credo che questa debba essere la bussola che accompagna il nostro lavoro come Nazione e chiaramente nei consessi multilaterali, perché queste non sono materie che gli Stati nazionali possono affrontare e risolvere da soli. 
Chiaramente noi siamo da sempre, è stato detto e non potrei non ribadirlo, anche io la patria del genio e della scienza. La nostra storia è una storia costellata di scoperte straordinarie che hanno cambiato il corso della storia, da Archimede a Leonardo da Vinci, Galileo Galilei, Guglielmo Marconi, Enrico Fermi, Carlo Rubbia, Fabiola Giannotti. 
Nei secoli noi abbiamo scoperto strade che altri non avevano neanche immaginato, e siamo stati spesso l'avanguardia dei tempi. È una capacità che nel nostro popolo è innata. Perché vale la pena di ricordarlo? Non vale la pena di ricordarlo per idolatrarci, per dirci che siamo stati bravi. Vale la pena di ricordarlo perché delle volte penso che tutti noi abbiamo la consapevolezza che è come se a un certo punto l'Italia, soprattutto si fosse convinta che aveva perso quella capacità di insegnare al mondo qualcosa. Ma non è la capacità che ci manca rispetto alla nostra storia, ai nostri trascorsi. Delle volte è la volontà che ci manca, o la consapevolezza del valore che abbiamo ereditato e del valore che ancora oggi abbiamo.
Allora io penso che un nuovo slancio da questo punto di vista sia possibile solo ed esclusivamente, come dicevo, se scienza e politica tornano a quell'equilibrio che è stato alla base della grandezza della nostra civiltà. Noi siamo italiani e siamo anche europei, siamo figli di un'Europa nella quale, non a caso, scienza, tecnica e umanesimo si sono fuse, e hanno reso fertile il terreno sul quale sono sorte le grandi cattedrali. Perché se ci pensate, quella della costruzione di una cattedrale è, secondo me, un’immagine che descrive molto bene il rapporto che dovrebbe esistere tra la politica e la tecnica. Senza le maestranze del tempo, il loro genio, il loro studio, non sarebbe stato possibile realizzare quei progetti. Ma senza la volontà di realizzare quei progetti, banalmente non sarebbero esistiti. 
Oggi le sfide sono altre, ma il meccanismo secondo me deve rimanere lo stesso. Penso a uno degli ambiti che affrontate nel Manifesto, che è quello dell’economia circolare e dell’energia pulita. Alla politica il compito di indicare l’obiettivo, quindi ridurre al minimo l’impatto delle attività umane sull’ambiente, portare avanti una transizione energetica sostenibile e, dal mio punto di vista, non ideologica; alla scienza il compito di individuare le tecnologie che sono utili a raggiungere quegli obiettivi. Tutte le tecnologie: chiaramente quelle già in uso, quelle che stiamo sperimentando, quelle che dobbiamo ancora scoprire. Non parliamo solo di rinnovabili, parliamo di gas, parliamo di biocarburanti, di idrogeno, di cattura di anidride carbonica, parliamo di tecnologie che ci permettono di trasformare l'economia da lineare a circolare, di utilizzare gli scarti come materie prime, di rendere coltivabili terreni marginali e non utilizzabili dall'agricoltura a fini alimentari.
Senza dimenticare la grande prospettiva, il grande sogno, che arriva dalla possibilità di produrre, in un futuro non troppo lontano, energia pulita e illimitata dal nucleare da fusione. L'Italia è chiaramente la patria di Enrico Fermi, su questo storicamente non è seconda a nessuno e, grazie al know-how tecnologico del quale disponiamo, grazie alla nostra formazione accademica superiore, grazie all'attività di ricerca e sviluppo che viene portata avanti dai nostri centri d'eccellenza, dal nostro sistema produttivo, possiamo continuare a crescere, possiamo continuare a regalare al mondo nuove scoperte e un futuro migliore e diverso. 
Un ultimo punto che io vorrei toccare prima di lasciare poi la parola agli altri relatori, soprattutto ai Ministri Bernini e Schillaci, che entreranno poi nel dettaglio dell'azione che il Governo sta portando avanti, dei provvedimenti che abbiamo varato finora a sostegno del mondo scientifico, è un altro ambito del quale voi vi occupate nel manifesto e al quale anche personalmente tengo molto. Ve ne occupate quando parlate di società della conoscenza. È chiaramente l'ambito della formazione. Ora, voi lo sapete meglio di me ma, secondo uno studio della Banca Mondiale, l'80% della ricchezza delle Nazioni più avanzate è immateriale, è cioè una ricchezza rappresentata dal sapere. È il sapere che in questo tempo fa la differenza, e lo farà sempre di più, soprattutto se noi guardiamo le cosiddette materie STEM, cioè alle discipline tecnico-scientifiche. Purtroppo in Italia gli indicatori ci parlano di un costante disallineamento tra domande e offerta. Per l'Istat meno di un quarto dei laureati italiani tra 25 e 34 anni ha studiato materie STEM, una percentuale che è inferiore alla media europea. Dall'altra parte le imprese italiane ci dicono che hanno una significativa difficoltà a trovare profili professionali che abbiano preparazione in queste discipline. Parliamo chiaramente delle materie che sono la base di tutte le grandi transizioni delle quali possiamo parlare, delle quali abbiamo parlato e parliamo anche questa mattina, nano e biotecnologie, neuroscienza, robotica, analisi dei dati, ingegneria civile, aerospazio, cioè parliamo di come si costruisce il futuro. 
Chiaramente il nostro obiettivo è quello di invertire questa tendenza. Stiamo compiendo i primi passi in questo senso. Sia nell’ambito dell’istruzione e della formazione tecnica superiore, sia nell’ambito degli incentivi ai ricercatori perché possano rimanere in Italia, ma non solo: non dobbiamo solamente preoccuparci di non far scappare i nostri cervelli migliori, dobbiamo chiederci perché l'Italia, che è la patria che ci siamo raccontati, non riesce a essere l'attrattore che dovrebbe naturalmente saper essere. Perché chiaramente su questo bisogna lavorare con forza, consapevoli del fatto che ogni euro che si investe in una materia come questa da un moltiplicatore straordinario. Perché anche qui quando si parla di spesa il tema non è mai la spesa, il tema è che tipo di spesa è, il tema è che tipo di moltiplicatore quella spesa dà. Lo stesso euro investito in tre cose diverse dà tre moltiplicatori completamente diversi. Quando si investe su questa materia si sta investendo in ritorno di prodotto interno lordo, in ricchezza per la nostra Nazione con un moltiplicatore estremamente alto. 
Allo stesso modo io penso che questa Nazione debba avere il coraggio di credere nei grandi progetti scientifici e tecnologici, è quello che stiamo cercando di fare con questo governo. Penso qui alla grande sfida che l'Italia ha davanti con la candidatura a ospitare l'Einstein Telescope. Parliamo di un progetto unico che ci permetterebbe di rivoluzionare il modo con il quale osserviamo l'universo, che avrebbe anche, come sempre accade per queste iniziative, un enorme ritorno in termini occupazionali, in termini di sviluppo del territorio che noi abbiamo candidato per ospitare questa straordinaria innovazione. Chiaramente è un'opportunità che non vogliamo perdere, l'Italia ha tutte le carte in regola per centrale questo obiettivo, chiaramente ha tutte le carte in regola come sempre se il sistema Italia decide di lavorarci compatto, insieme. 
Lo abbiamo già fatto, del resto basti pensare alla costruzione in Cile del grande telescopio ottico infrarosso al mondo, l'Extremely Large Telescope, ma anche a tutti i settori nei quali le nostre imprese continuano in tutto il mondo a ottenere performance importanti, dall'elettronica, ai superconduttori, meccanica di precisione, intelligenza artificiale, anche e soprattutto sul nostro territorio nazionale. 
La storia del nostro popolo è una storia fatta di grandi imprese, di creatività, di risultati che hanno impressionato il mondo. È una storia fatta di scelte, è una storia fatta di coraggio. A me piace spesso raccontare una di queste storie di coraggio, di queste scelte che hanno fatto la differenza, che è la storia di Edoardo Amaldi, uno dei “ragazzi di via Panisperna”. Nel dopoguerra gli venne offerto, come voi sapete, la possibilità di trasferirsi negli Stati Uniti, e forse sarebbe stato personalmente più redditizio anche allora, ma lui disse di no, decise di rimanere in Italia. E quella scelta è stata decisiva per portarci poi a un pezzo fondamentale del nostro lavoro, cioè alla creazione dell'Istituto Nazionale di Fisica Nucleare, l'avvio delle istituzioni scientifiche internazionali come il CERN, al mantenimento e alla rinascita della capacità delle università italiane. 
C’è un filo ideale che collega questa storia a quello di cui noi parliamo oggi. E quel filo conduttore è esattamente la capacità e la forza di saper fare scelte d'amore, ed è il coraggio di immaginare una visione e di saper credere in quella visione. Può sembrare un ossimoro, ma la verità è che se si smette di sognare perde anche la scienza. E allora l’Italia ha soprattutto questo problema: per un po’ di tempo ha dimenticato di sognare, e alla fine ha dimenticato anche quello che è capace di fare quando sogna e quando crede in ciò che sogna. 
Oggi la nostra sfida principale, quella che anticipa e raccoglie tutte le altre, è esattamente questa: tornare a pensare in grande, tornare a credere in noi stessi, nel nostro talento, nelle nostre energie, non solamente sulla base di quello che è stato prima di noi, ma in base a quello che noi siamo oggi. 
Non dobbiamo guardarci indietro e dire «beh, sì, tanto siamo stati» e pensare che l'eredità sia semplicemente decantare quello che c'è stato dietro. L'eredità ha un senso se si raccoglie, l'eredità ha un senso se si tramanda. Chiaramente, anche questo, nessuno può farlo da solo, ma possiamo decisamente farlo se ci crediamo tutti insieme. Alla fine conta sempre quello che ha detto uno dei più grandi filosofi della scienza, che era Karl Popper, “il futuro è molto aperto, e dipende da noi, da noi tutti. Dipende da ciò che voi e io e molti altri uomini fanno e faranno. Oggi, domani e dopodomani”. 
Vi ringrazio. 
 
",2024-04-05,https://www.governo.it/it/articolo/la-scienza-al-centro-dello-stato-lintervento-del-presidente-meloni/25390
Il saluto del Presidente Meloni ai contingenti militari italiani operanti in Libano,"Buongiorno a tutti.
Grazie. Grazie al generale Fontana, grazie per questa accoglienza. Un saluto anche a chi è appunto collegato dalla linea blu. Non sarò lunga. Io sono venuta qui oggi soprattutto a dire grazie, a dire grazie a nome dell'Italia per aver scelto di indossare una divisa, grazie per aver capito che indossare quella divisa significa saper usare tanto la testa quanto il cuore, grazie per aver studiato perché sapevate anche che indossare quella divisa impone professionalità e competenze.
Grazie per aver accettato di venire fino qui, in Libano, dove da decenni le nostre forze armate costituiscono un pezzo fondamentale della missione UNIFIL, una missione che per la 
nostra Nazione è indispensabile, in una terra che è culla di grandi civiltà, che per molto tempo è stata anche un modello nella capacità di convivenza tra diverse tradizioni, tra diverse confessioni religiose. Una Nazione alla quale l'Italia è legata da una lunga storia di amicizia e che riveste un ruolo, come voi sapete molto meglio di me, fondamentale nel Medio Oriente, fondamentale nel mantenimento degli equilibri in questa Regione. E lo sapete così bene che qui, oltre al lavoro che portiamo avanti nell'ambito delle Nazioni Unite, l'Italia declina il suo impegno anche a livello bilaterale con la missione MIBIL che sostiene e forma le forze di sicurezza libanesi, che sono a loro volta essenziali per salvaguardare il quadro istituzionale di questa Nazione. 
Era un lavoro importante ieri, diventa un lavoro fondamentale oggi. Sono giorni difficili in Medio Oriente, in Europa, sono giorni difficili a livello mondiale. Intere aree del pianeta si sono di colpo incendiate e quando c'è un incendio il rischio è sempre lo stesso, che le fiamme volino troppo velocemente da un albero all'altro e che alla fine l'incendio non si riesca a domare. Noi dobbiamo fare tutto quello che possiamo per evitare quel rischio e voi siete parte di quello che noi possiamo fare. Dobbiamo fare tutto il possibile, siete parte di quel possibile, siete il fossato, la barriera di sabbia che aiuta a non far progredire l'incendio. 
E tutta l'Italia ne deve essere consapevole. L'Italia deve essere consapevole di quello che garantite con i vostri sacrifici, perché non vedete i vostri figli crescere, non ci siete durante le feste quando la famiglia si ritrova, si riunisce, non ci siete per i vostri amici, non ci siete per le vostre fidanzate, i vostri fidanzati, le vostre mogli, i vostri mariti. Rinunciate a tutto e rinunciate a tutto per costruire e garantire quella pace della quale in tanti, soprattutto in questo momento, si riempiono la bocca comodamente seduti dal divano di casa loro. Perché la pace non si costruisce con i buoni sentimenti e con le belle parole, la pace è soprattutto deterrenza, è impegno, è sacrificio. 
E non può esserci pace se non c'è anche il rispetto. E il rispetto che l'Italia è riuscita a costruire in Nazioni e territori come questi, un rispetto garantito dalla professionalità e dall'umanità, dalla capacità di essere competenti, ma anche dalla capacità di saper guardare al bisogno degli altri è la carta d'identità del nostro orgoglio, è la base dell'autorevolezza che l'Italia ha costruito nel mondo e che consente a persone come noi, come me, di far valere gli interessi italiani, perché buona parte del nome che noi abbiamo in contesti come questo, la gran parte è costruito dal lavoro che voi fate ogni giorno. 
So però che tutto questo comporta un prezzo alto da pagare per voi. Nel mio piccolo so che cosa voglia dire non esserci per le persone che amiamo, semplicemente perché devi fare bene il tuo lavoro, devi portare a termine la tua missione. Però c'è una differenza: il giorno di Pasqua io sarò con la mia famiglia e voi no. E allora anche per questo sono qui - e concludo -, perché se è vero che la patria è una madre, ed è vero, allora qualsiasi madre che possa farlo, se ha un figlio lontano, quando arrivano le feste, lo raggiunge per dirgli la tua famiglia c'è, la tua famiglia è fiera di te. E sono molto contenta di avere l'occasione di pranzare con voi oggi, come fanno tutte le famiglie, per ricordarci che noi siamo tutti legati, indipendentemente da quale sia il nostro compito, indipendentemente da quale sia il nostro ruolo, indipendentemente da quale sia la nostra mansione, noi operiamo tutti per il buon nome della nostra famiglia. Noi operiamo tutti per l'amore che ci lega a quella famiglia. Grazie.
",2024-03-28,https://www.governo.it/it/articolo/visita-del-presidente-meloni-ai-contingenti-militari-italiani-operanti-libano/25367
"Firma dell'Accordo per lo sviluppo e la coesione tra il Governo e la Regione Molise, intervento del Presidente Meloni","Buongiorno a tutti, grazie di essere qui, grazie al Presidente Roberti, grazie a tutti i sindaci e ai parlamentari presenti, a tutte le autorità, al Presidente della provincia, grazie anche per questa splendida location che non avevo mai visto e sulla quale tornerò nel corso di questo intervento. 
Come diceva il Presidente Roberti, noi siamo qui oggi per la firma dell'Accordo di Coesione, ma non me ne vogliate se faccio mezzo passo indietro sul lavoro che il Governo ha portato avanti per arrivare fin qui. E voglio partire da un altro ringraziamento, al Ministro Raffaele Fitto che di questa materia è responsabile, perché a monte della firma di questo Accordo c'è un lavoro molto complesso, molto prezioso che noi abbiamo avviato e che mi piace raccontare perché queste sono quelle materie che non trovano grande diritto di cittadinanza sui media, che chiaramente preferiscono sempre la polemica più quotidiana. 
I Fondi di sviluppo e coesione sono per antonomasia i Fondi che servono a combattere il divario tra i territori. Significa chiaramente i grandi divari italiani, quello tra il nord e il sud, ma anche quello tra la costa adriatica e la costa tirrenica, significa anche divari tra le stesse regioni, aree interne, città, tutti i divari che noi conosciamo. Sono risorse che vengono organizzate per cicli di programmazione pluriennale e sono estremamente preziosi. Ora, che cosa accade? Quando noi siamo arrivati al Governo abbiamo fatto un approfondimento su quello che era lo stato di attuazione della vecchia programmazione, del vecchio ciclo del Fondo di sviluppo e coesione e ci siamo resi conto che soprattutto nei territori, in molti territori nei quali queste risorse erano necessarie, buona parte di quelle risorse alla fine non veniva spesa. Sulla vecchia programmazione 2014-2020, cioè quella già conclusa da qualche anno, su 126 miliardi di Euro disponibili per combattere i divari tra i territori ne erano stati spesi 47. Ora voi capite che in una Nazione come l'Italia, che di divari ne ha molti e di risorse ne ha poche, noi non possiamo permetterci che risorse fondamentali, miliardi e miliardi di euro, che sono fondamentali per i sindaci, per combattere i problemi che hanno i loro cittadini, per le istituzioni della Repubblica, per i cittadini, vengano disperse. E allora invece di andare avanti con questo modello ci siamo chiesti che cosa potessimo fare per correggere alcune storture che erano anche nel funzionamento di quei meccanismi, che sono anche nella burocrazia, che sono anche nelle difficoltà. Poi ovviamente c'è la capacità amministrativa che va rafforzata e che cambia da territorio a territorio. 
Abbiamo avviato un confronto con tutti i Presidenti di regione e delle province autonome, sia sullo stato della vecchia programmazione, sia sulla definizione della nuova programmazione che è quella della quale noi parliamo oggi. All'esito di questo lavoro è uscito fuori un Decreto, il Decreto sud, con il quale noi abbiamo riorganizzato il Fondo di Sviluppo e Coesione e abbiamo istituito questi Accordi. Questi Accordi prevedono delle innovazioni rispetto al passato. La prima di queste innovazioni è che noi finanziamo opere e interventi che sono proposti dalla Regione ma sono anche condivisi dal Governo nazionale. Perché? Non ovviamente perché vogliamo limitare l'autonomia dei singoli territori, ma perché è molto importante che il lavoro che si fa su una Regione sia messo in relazione con il lavoro che si fa nel resto del territorio nazionale. Perché noi non siamo delle monadi, ogni territorio non fa storia a sé. Se tu non colleghi la strategia che quel territorio sta mettendo in campo con la strategia che sta mettendo in campo il territorio immediatamente vicino e non costruisci così una grande strategia nazionale, buona parte di quegli interventi non danno il moltiplicatore che potevano dare. Dopodiché abbiamo anche previsto alcuni meccanismi per evitare che le risorse vadano disperse, significa la possibilità di intervenire con i poteri sostitutivi quando c'è il rischio che non si riesca a portare a termine l'opera, oppure il definanziamento, significa che se ci si rende conto che alcune di quelle risorse non riescono a essere portate a terra con l'opera che era stata prevista, si cambia obiettivo, perché i soldi devono arrivare a terra. E abbiamo previsto un'altra cosa che è molto preziosa per le regioni, il Presidente Roberti lo sa, e cioè che noi con gli Accordi di coesione destiniamo alla regione anche la quota di cofinanziamento dei Fondi europei, perché questo è un problema invece per quello che riguarda delle volte la possibilità di spendere i fondi europei, che non c'è la quota di finanziamento, che le Regioni non ce l'hanno a disposizione e in ogni caso se hanno a disposizione quelle risorse, il fatto che lo Stato nazionale si carichi quelle risorse consente di liberare parti di bilancio regionale e di destinarlo a misure che sono necessarie per il territorio. 
Questo è il lavoro che noi abbiamo fatto e, ripeto, è un lavoro molto lungo che è costato tanto impegno e che abbiamo messo in relazione anche con le altre fonti di finanziamento che abbiamo, perché un altro problema che esiste in Italia è che poi ci sono diverse fonti di finanziamento, Fondo di sviluppo e coesione, ci sono i Fondi europei, c'è il PNRR. E queste fonti di finanziamento non si parlano tra di loro e magari si sovrappongono, cioè non si usano queste risorse per finanziare tutto quello che serve distribuendolo. 
E queste fonti di finanziamento non si parlano tra di loro e magari si sovrappongono, si finanziano opere che non sono, cioè non si usano queste risorse per finanziare tutto quello che serve distribuendolo. 
Noi abbiamo fatto un lavoro molto simile sul PNRR, non è un caso che quando io ho formato il governo ho voluto dare la competenza dei Fondi europei, dei Fondi di coesione e dei Fondi del PNRR allo stesso ministero perché si potesse mettere tutto all'interno della stessa strategia e anche sul PNRR abbiamo fatto un lavoro che vale la pena, facendo una piccola digressione, ricordare perché ricorderete quante volte è stato lanciato l'allarme sul tema della capacità dell'Italia di attuare il PNRR, particolarmente con il governo Meloni, che avrebbe fatto disperdere, secondo molti, le risorse del PNRR, perché non sarebbe stato in grado di spenderli e perché soprattutto, se avesse preso in considerazione l'ipotesi di rinegoziare il PNRR, avrebbe perso le risorse del PNRR. 
Le cose non sono andate così. Le cose sono andate che nel 2023 noi abbiamo completato gli obiettivi della terza rata e portato a casa la terza rata, completato gli obiettivi della quarta rata e incassato la quarta rata, completato gli obiettivi della quinta rata. Siamo la prima nazione d'Europa ad aver completato gli obiettivi della quinta rata e facendo tutto questo abbiamo anche rinegoziato il PNRR. Intanto perché c'erano degli interventi che in realtà non sarebbe stato possibile finanziare con il PNRR e quindi risorse che sarebbero andate anche qui disperse e poi perché tra quando il primo PNRR è stato scritto e oggi è mutato il contesto. Non c'era ad esempio il conflitto in Ucraina e quindi le priorità in alcuni casi sono cambiate. 
Con la revisione del PNRR noi abbiamo liberato 21 miliardi di euro di risorse e abbiamo destinato quei 21 miliardi ad alcune priorità dal nostro punto di vista. 12 miliardi e oltre vanno al tessuto produttivo di questa Nazione, alla messa in sicurezza del tessuto produttivo, al sostegno alle imprese e ai loro lavoratori. 
Sapete perché? Perché noi ci dobbiamo ricordare che la ricchezza non la crea lo Stato. Il lavoro non si crea per decreto, la povertà non si abolisce per decreto. Il punto è che la ricchezza in Italia la fanno le aziende con i loro lavoratori, e quello che devono fare le istituzioni, è mettere quelle aziende e quei lavoratori nella condizione di lavorare al meglio. E allora abbiamo destinato 12 miliardi di euro alle imprese, abbiamo destinato risorse all'efficientamento energetico, alle infrastrutture strategiche fondamentali sul piano dell'energia - su questo tornerò più avanti - abbiamo messo altri 750 milioni di euro sulla sanità. È una sfida, Presidente Roberti, anche quella di uscire dal commissariamento. È una sfida quella di rafforzare la sanità. Qui consentitemi di fare un po' di controinformazione rispetto a delle notizie che leggo francamente che non corrispondono a verità. Il Fondo sanitario con la Legge di bilancio 2024 arriva al suo massimo storico di sempre. Sono 136 miliardi di euro, quando c’era il Covid - per capirci - erano 122 miliardi di euro. Sono numeri, non sono opinioni. Poi bisogna ovviamente lavorare perché quelle risorse vengano spese al meglio.
Noi ci siamo concentrati sulla grande materia delle liste d'attesa, che è quello che impatta di più sui cittadini, per cui non è un caso che dei miliardi che avevamo a disposizione per il rinnovo del contratto del pubblico e per il rinnovo dei contratti del pubblico impiego, 2 miliardi e mezzo vadano proprio al rinnovo del contratto del comparto sanitario e non è un caso che le risorse aggiuntive che abbiamo messo nel Fondo della sanità le abbiamo destinate a progetti di abbattimento delle liste di attesa, ma con la revisione del PNRR noi aggiungiamo a queste risorse altri 750 milioni di euro. 
E fatemi dire un'altra cosa, siccome leggo anche qui polemiche presunte sul fatto che noi avremmo tagliato le risorse per esempio per gli ospedali. Questo è falso. Le risorse destinate alla sanità sono aumentate con il PNRR e sono per le fonti di finanziamento che erano già previste rimaste inalterate. Quello che noi abbiamo fatto è stato mettere in sicurezza alcuni provvedimenti che rischiavano di perdere le risorse, perché in particolare per la tempistica del PNRR - che voi sapete essere molto rigida, 2026, - quando non si riesce a fare l'opera entro il 2026, le risorse tornano indietro. E quindi in alcuni casi noi abbiamo preso provvedimenti che erano nel PNNR, li abbiamo messi in altre fonti di finanziamento che non hanno quella tempistica così rigida per salvare l’opera e abbiamo spostato provvedimenti sulla base delle tempistiche che sono accettabili. Ma anche qui non c'è un euro che viene disperso e particolarmente sulla materia della sanità.
Allora abbiamo fatto tutto questo lavoro e arriviamo così, ho fatto una brevissima premessa, all'Accordo di coesione di oggi con la Regione Molise. Con questo Accordo di coesione che è il 16esimo che noi firmiamo, ne abbiamo già firmati altri 13 con le Regioni e 2 con le Province autonome, noi mettiamo a disposizione di questo territorio, come ricordava il Presidente Roberti, circa 445 milioni di Euro, dei quali 37 erano già stati assegnati in anticipo nel 2021 e sono risorse imponenti per questo territorio che servono a finanziare 42 interventi, ma quei 42 interventi sono concentrati su alcuni ambiti strategici. 
Allora abbiamo fatto tutto questo lavoro e arriviamo così, ho fatto una brevissima premessa, ma arriviamo così all'accordo di coesione che noi firmiamo, ne abbiamo già firmati altri 13 con le Regioni e 2 con le Provincie autonome, noi mettiamo a disposizione di questo territorio, come ricordava il Presidente Roberti, circa 445 milioni di Euro, dei quali 37 erano già stati assegnati in anticipo nel 2021. Sono risorse imponenti per questo territorio, che servono a finanziare 42 interventi, ma quei 42 interventi sono concentrati su alcuni ambiti strategici. 
Partiamo dall'ambito che secondo me è in assoluto quello più importante per combattere davvero il divario del Mezzogiorno, che è il tema delle infrastrutture. 
L’ho detto e lo ripeto: ci sono due modi per tentare di combattere il divario tra Nord e Sud. C'è il reddito di cittadinanza e ci sono le infrastrutture di cittadinanza. Sono due modelli diversi, indipendentemente da come la si pensi su entrambi. Vi dico quello che penso io. Il reddito di cittadinanza era la risposta di chi diceva ‘guarda io non posso risolvere il tuo problema, io non posso migliorare la condizione di sviluppo che ti consente di avere opportunità migliori, quello che io posso farti è mantenerti così, ma in una condizione che rimane di marginalità’. La risposta di chi dice infrastrutture di cittadinanza è: ‘guarda, io credo che investendo su questo territorio le tue opportunità possono cambiare; questo territorio non è spacciato, il suo destino non è definito, dipende da quanto può competere ad armi pari e dimostrare il suo valore’. Questa è la risposta di chi investe sulle infrastrutture di cittadinanza ed è la risposta che stiamo cercando di dare noi. 
Sul tema delle infrastrutture per questo territorio ci sono 100 milioni di euro che servono soprattutto a rafforzare e mettere in sicurezza il sistema viario molisano, quindi le strade comunali, le strade provinciali, le strade statali. Di questi ci sono 40 milioni di euro per il completamento di un'opera che è molto importante per il Molise, che è la Fondo Valle del Tappino – Riccia – Colletorto – San Giuliano di Puglia. 
Il tema delle infrastrutture è quello che copre quasi un quarto delle risorse di questo Accordo di coesione. 
L'altra priorità della quale ci occupiamo, lo dicevo prima, è il sostegno al tessuto produttivo. 80 milioni di euro tra aiuti per gli investimenti e misure di sostegno per l'accesso al credito; di questi, 15 sono destinati alle imprese del settore turistico. Il turismo qui è uno di quegli ambiti che non hanno ancora espresso tutte le potenzialità che ci sono.
E allora anche qui, quando tu metti insieme da una parte un sistema infrastrutturale rafforzato, dall'altra il sostegno al tessuto produttivo delle aziende che operano nel contesto, costruisci condizioni che consentono di competere ad armi pari. 
Poi certo, non risolviamo tutto con l'Accordo di coesione. Io penso che un altro, per esempio, grande risultato che questo Governo è riuscito a ottenere sia la ZES Unica del Mezzogiorno, la Zona Economica Speciale Unica per il Mezzogiorno. Che significa? Noi abbiamo avuto nel Mezzogiorno delle Zone Economiche Speciali, dei territori - di solito intorno ai porti, agli interporti - che garantiscono per chi investe in quel territorio di avere autorizzazione unica, quindi semplificazioni straordinarie, e di avere crediti d'imposta, quindi incentivi all'investimento. Noi abbiamo deciso di sostituire le piccole e medie Zone Economiche Speciali che c'erano nel Mezzogiorno con un'unica Zona Economica Speciale che coinvolge tutte le Regioni del Mezzogiorno. Significa che chiunque investa in una delle Regioni del Mezzogiorno ha le semplificazioni e i crediti d'imposta. Nessun governo era riuscito a trattare con la Commissione europea una Zona Economica Speciale così ampia come noi abbiamo fatto per il Mezzogiorno d'Italia. E questo consente, favorendo chi investe nel mezzogiorno, di colmare un’altra parte di questo divario. Consente, come dicevo, di arrivare all'obiettivo di permettere a questi territori di competere ad armi pari. 
Il terzo capitolo del Fondo di sviluppo e coesione riguarda il nesso ambiente-energia. Al nesso ambiente-energia noi destiniamo 60 milioni di euro con tre obiettivi prioritari: rendere più efficiente il sistema irriguo della Piana di Venafro, riqualificare alcuni edifici pubblici e costruire impianti di produzione di energia idroelettrica. 
E qui c'è un'altra grande strategia che si realizza, anche qui in Molise, anche attraverso questo Fondo di sviluppo e coesione e questo Accordo. Nel dramma che noi stiamo affrontando in una situazione internazionale impossibile, lo vediamo ogni giorno, nel dramma del conflitto in Ucraina, delle conseguenze che ha provocato, nel dramma del problema dell'approvvigionamento energetico, si nasconde un'occasione, perché le crisi portano sempre con sé un'occasione. Intanto l'occasione di rimettersi in discussione, di non dare tante cose per scontate e di dover fare di più e meglio per uscirne. Una delle grandi occasioni che sono nascoste, in questa situazione molto complessa che noi affrontiamo a livello nazionale e internazionale, è il tema della produzione energetica. Noi oggi abbiamo una situazione per la quale l'Europa ha un problema di approvvigionamento energetico; particolarmente con la transizione verde si guarda alle forme di energia pulita. Il Mezzogiorno d'Italia è un potenziale enorme produttore di energia pulita. Significa che noi, da quella crisi che abbiamo avuto, che ci ha portato a rivedere tutte le nostre fonti d'approvvigionamento, che ci ha portato a rivedere i nostri accordi e che ci porta al mix energetico, cioè a diversificare la produzione di energia, non solo per noi stessi ma per l'Europa intera, nel Sud Italia - con i giusti investimenti sulle grandi infrastrutture strategiche, sulla produzione di energia pulita - noi possiamo costruire un futuro e un pezzo di strategia per questa Nazione che va oltre l'oggi, che significa qual è il ruolo che puoi avere nella storia e nel futuro.
E in questo Accordo di sviluppo e coesione c'è un pezzo di questa strategia. È quello che vi dicevo prima sul mettere insieme una strategia che valga anche per la Nazione nel suo complesso. 
Particolarmente con la transizione verde si guarda alle forme di energia pulita, il Mezzogiorno d'Italia è un potenziale enorme produttore di energia pulita. Significa che noi - da quella crisi che abbiamo avuto  che ci ha portato a rivedere tutte le nostre fonti d'approvvigionamento e i nostri accordi e che ci porta al mix energetico, cioè a diversificare la produzione di energia, non solo per noi stessi ma per l'Europa intera - nel Sud Italia, con i giusti investimenti sulle grandi infrastrutture strategiche, sulla produzione di energia pulita possiamo costruire un futuro e un pezzo di strategia per questa Nazione che va oltre l'oggi, che significa qual è il ruolo che puoi avere nella storia e nel futuro. 
E in questo Accordo di sviluppo e coesione c'è un pezzo di questa strategia che vale anche per la Nazione nel suo complesso. 
C'è poi tutto l'ambito della valorizzazione del patrimonio culturale molisano perché - vale anche qui come per il turismo - il Molise è una terra che custodisce luoghi straordinari che però purtroppo molto spesso il grande pubblico non conosce come meriterebbero di essere conosciuti. Allora anche qui renderli più facili, più agevoli da raggiungere, ma anche riqualificare, valorizzare quegli spazi, può fare la differenza. Ci sono alcuni di questi luoghi straordinari che noi valorizziamo, che restauriamo con queste risorse, e c'è anche un impegno per sostenere la rete dei musei comunali. 
E oltre di tradizione, lo diceva bene il Presidente Roberti, parliamo di innovazione. 
E qui investiamo oltre 15 milioni di euro per finanziare in collaborazione con l'Università del Molise - che qui è un'altra eccellenza - un altro polo di attrazione, un'altra risposta importante da dare a tanti giovani che altrimenti magari pensano che altrove sia e debba essere il loro futuro. Anche io ringrazio il Magnifico Rettore, mettiamo in campo con l'Università del Molise due progetti di ricerca: uno in campo biomedico sulle malattie cardiovascolari, sulle malattie neurodegenerative e dei tumori e uno su l'intelligenza artificiale, che è una delle altre grandi sfide che noi dobbiamo affrontare, che stiamo affrontando. 
L'intelligenza artificiale è una grande occasione che nasconde grandi rischi. All'Italia sta a fare fondamentalmente due cose. Da una parte sviluppare l'intelligenza artificiale perché su questa tecnologia non possiamo rimanere indietro, ed è il lavoro che facciamo oggi con l'università. Dall'altra, a un altro livello, che è nazionale ma che è globale, il governo dell'intelligenza artificiale, per evitare che se non governata abbia degli impatti che possono essere anche molto pesanti sul nostro futuro. 
Io penso sempre all'impatto nel mercato del lavoro: noi siamo stati sempre abituati a un progresso che ottimizzava e veniva messo a disposizione delle competenze umane, e la sostituzione di lavoro era prevalentemente una sostituzione fisica, di lavoro fisico, e quindi questo consentiva agli uomini e alle donne di elevare sempre di più invece il loro lavoro al concetto, all'organizzazione. Con l'intelligenza artificiale è l'intelletto che rischia di essere sostituito con un impatto in particolare sui lavori più profilati, penso a tutti gli ordini professionali, nella medicina come nella scuola, nell'università, fino a arrivare ai giornalisti: tutti i professionisti possono essere impattati dallo sviluppo dell'intelligenza artificiale se noi non la governiamo. 
Questa è proprio una digressione ma è uno dei temi che l'Italia porta alla Presidenza del G7 perché su queste materie la governance non può essere nazionale, deve essere di un livello più alto e quindi condivido con gli italiani le strategie che l'Italia sta portando avanti perché penso che anche questo sia giusto. Quindi da una parte sviluppare le tecnologie, noi siamo la patria del genio, dobbiamo sempre cercare di essere, non dico al passo dei tempi, ma avanti rispetto ai tempi. Dall'altra parte il lavoro politico che serve a governare strumenti che sono neutrali e che possono diventare nocivi se non vengono governati. 
Comunque ci occupiamo di intelligenza artificiale, di progetti di ricerca in campo biomedico, con risorse importanti per il diritto allo studio per garantire che i giovani molisani rimangano a studiare in Molise e magari che giovani da altre regioni vengano e continuino a venire a studiare qui in Molise. C'è quindi il potenziamento di tutti i servizi agli studenti, mense, biblioteche, aree attrezzate, con un'attenzione particolare alla disabilità. 
E in ultimo non dimentichiamo con questo Accordo i più fragili: ci sono 9 milioni di euro per realizzare edifici di co-housing del “Dopo di noi”, per i centri diurni per la disabilità, per le case famiglie. Quindi in sintesi sono quasi 450 milioni per infrastrutture, lavoro, sostegno alle aziende, turismo, beni culturali, energia, innovazione, diritto allo studio, anziani, disabilità.
Queste sono le priorità che noi abbiamo condiviso con il Presidente Roberti, con la Regione, ma ringrazio anche tutti gli uffici, anche tutti gli assessori che hanno lavorato a questa iniziativa, i sindaci che hanno portato le loro proposte, e sono le priorità che noi abbiamo individuato per una Regione che dal nostro punto di vista ha troppe potenzialità inespresse e che noi faremo tutto quello che possiamo fare per consentire di competere ad armi pari e di poter dimostrare finalmente davvero il valore intrinseco che ha.
Grazie davvero.
",2024-03-25,https://www.governo.it/it/articolo/firma-dellaccordo-lo-sviluppo-e-la-coesione-tra-il-governo-e-la-regione-molise-intervento
"Consiglio europeo del 21 e 22 marzo, punto stampa del Presidente Meloni","Solo pochissimi minuti perché dovevo essere già agli Stati Generali. Allora, molta soddisfazione da parte italiana per lo svolgimento di questo Consiglio europeo, partendo dal tema che noi avevamo chiesto venisse inserito nella discussione del Consiglio che era particolarmente il tema relativo all'agricoltura. 
Siamo partiti con un testo di conclusioni che aveva già la nostra approvazione, con riferimenti a misure concrete, oltre al lavoro che già la Commissione sta portando avanti, particolarmente in tema di semplificazione della politica agricola comune, particolarmente in tema di sostegno alle filiere, di lotta alla concorrenza sleale.
Per noi la partita importante era che ci fosse nelle conclusioni del Consiglio anche un riferimento alla proroga degli aiuti di Stato in campo agricolo e questo riferimento è entrato nelle conclusioni del Consiglio. 
Era una delle principali rivendicazioni che venivano poste anche dalle associazioni di categoria che abbiamo incontrato, come ricorderete, qualche settimana fa. Lo considero un importantissimo passo in avanti. Nel prossimo Consiglio europeo la Commissione europea dovrà fare stato
di quali sono ulteriori iniziative, ulteriori forme di sostegno per il comparto agricolo, che oggi è in estrema difficoltà in tutta Europa e quindi un lavoro molto concreto che si deve soprattutto grazie al lavoro italiano. 
Così come sulla migrazione il testo delle conclusioni è perfettamente soddisfacente, si continua a fare stato in tutte le riunioni del Consiglio europeo del lavoro che si porta avanti concretamente in tema di lotta all'immigrazione illegale, in tema di lotta ai trafficanti, in tema di dimensione esterna, il Consiglio europeo saluta positivamente l'iniziativa che ci ha visto protagonisti in Egitto la settimana scorsa, viene inserito nelle conclusioni del Consiglio europeo il riferimento all'alleanza globale contro i trafficanti di esseri umani, si spinge la Commissione a continuare a lavorare sulla dimensione esterna, a continuare a lavorare contro il traffico di esseri umani.
Un altro grande passo in avanti anche su impulso Italiano è quello che riguarda il tema che altri definiscono allargamento e che io chiamo riunificazione, particolarmente per quello che riguarda la Bosnia-Erzegovina. Voi sapete che era un dibattito abbastanza complesso quello circa l'inizio delle negoziazioni per l'accesso della Bosnia-Erzegovina. Sarajevo, grazie alle conclusioni di questo Consiglio europeo potrà cominciare questo percorso e anche questo per noi è estremamente importante. Voi conoscete la linea italiana, la posizione italiana sulla adesione dei Balcani occidentali e poi tutti gli altri temi che conoscete.
Si conferma il sostegno all'Ucraina con un accordo anch’ esso delicato e importante per ulteriori 5 miliardi sull'European Peace Facility. Finalmente ci sono delle conclusioni europee in tema di Medio Oriente, che anche sono stati oggetto di lungo lavoro. Si parla di difesa, sicurezza, di un coordinamento maggiore da questo punto di vista, anche se rimane aperto il nodo delle risorse. Io sono molto d'accordo con l'iniziativa della Commissione di rafforzare l'industria della difesa, dopodiché bisogna anche fare i conti con le risorse che sono a disposizione. 
La proposta di allargare il mandato della Banca Europea degli investimenti
trova molto consenso, è un passo avanti, secondo me si può fare qualche passo avanti ulteriore, ma è sicuramente un dibattito in divenire. Questo in estrema sintesi.
Domanda: Non è stato un Consiglio di guerra? Perché prima di questo Consiglio si parlava di toni molto molto accesi..
Presidente Meloni: Ho letto questa cosa e la ringrazio, perché secondo me si è fatta, se posso dire, un po' di confusione nel senso che quello che c'era scritto - effettivamente forse messo in una parte delle conclusioni dove poteva essere male interpretato - non è un riferimento a  ‘prepariamo i nostri cittadini perché siamo in guerra’, era un riferimento alle crisi intese più in rapporto al tema della protezione civile. Tant'è che, quando noi abbiamo dibattuto di questo tema, io ho segnalato che ci sono nella dinamica europea in tema di protezione civile delle eccellenze che portando tutto, senza considerare queste eccellenze e le diversità, a livello europeo si rischia per paradosso di creare problemi a quelle eccellenze. È stato inserito nelle conclusioni finali del Consiglio un riferimento al tema delle specificità nazionali e della valutazione della sovranità nazionale su questa materia. Quindi secondo me è stato interpretato come ‘prepariamoci alla guerra’ qualcosa che in realtà dice che dobbiamo essere più preparati nel coordinamento ad affrontare le crisi. Ora, per crisi noi intendiamo qualsiasi cosa, tant'è che si fa riferimento all'elemento civile per questo, e noi l'abbiamo visto tante volte in Italia, quante volte abbiamo dato aiuto anche ad altre Nazioni o altre Nazioni hanno dato la loro collaborazione. Un maggiore coordinamento su questo funziona, c'è un riferimento al termine militare perché in alcune Nazioni la protezione civile per esempio è militare e quindi secondo me è stato male interpretato, per come inizialmente era posizionato anche nelle conclusioni, perché effettivamente stava nel capitolo sulla sicurezza e non a caso è stato messo a parte proprio perché in realtà il riferimento non era quello. 
Domanda: Presidente, sull'Ucraina il Presidente Zelensky intervenendo ha usato delle parole dure, ha parlato di umiliazioni. Insomma quello che ha fatto questo Consiglio sarà sufficiente? Insufficiente? E poi le volevo chiedere sul clima di questo Consiglio: per dirla alla romana, è stato un clima da ragazzi o da onorevoli? 
Presidente Meloni: Da giovani onorevoli, come ho già tentato di sdrammatizzare in aula. È stato un clima abbastanza sereno, poi certi temi sono sempre estremamente complessi.
Sull'Ucraina chiaramente noi continuiamo a fare tutti gli sforzi possibili e anche questo Consiglio europeo delle risposte le dà. Ripeto, l'accordo sull'European Peace Facility non era un accordo facile, però in ogni Consiglio europeo si fanno dei passi in avanti e anche l'Italia sta facendo tutto quello che può. Noi siamo molto molto convinti di quello che stiamo facendo per costruire pace, per difendere il rispetto delle regole senza il quale purtroppo nessuno sarebbe più al sicuro. Chiaramente non è una situazione facile per nessuno e capisco le difficoltà, però mi pare che davvero ce la stiamo mettendo tutta. 
Domanda: Ursula von der Leyen è ancora una buona candidata per la Presidenza della Commissione? 
Presidente Meloni: Guardi, questo è un dibattito che appassiona voi e non appassiona me. Io sono di quel tipo di politici che aspettano a vedere come votano gli italiani prima di decidere chi debba fare cosa. Ci sono dei candidati, dopodiché gli europei voteranno, dopo il voto si vedrà quali sono i pesi e si vedrà che cosa si può fare. Per cui non è un tema che mi appassiona. A me il tema che appassiona ‘è per fare cosa?’, cioè Ursula von der Leyen o chiunque altro, qual è l'Europa che si vuole realizzare? Allora io penso che l'Europa di domani debba essere molto diversa dall'Europa di oggi, che debba essere diversa dall'Europa di oggi in tema di rapporto con la propria capacità di incidere sulla competitività, approccio molto meno ideologico.
Oggi purtroppo ce ne stiamo rendendo conto e vediamo un'Europa che piano piano torna indietro su tutte le battaglie che ha fatto in questi anni, per esempio sulla capacità di conciliare la sostenibilità ecologica con la sostenibilità economica e sociale. 
Oggi purtroppo quando arrivano gli shock è finito il tempo dell'ideologia e devi correre ai ripari. Quindi io vorrei un'Europa molto meno ideologica, vorrei un'Europa capace di difendere i propri confini, vorrei un'Europa capace di lavorare sulle sue catene d'approvvigionamento, tutte cose che negli ultimi mesi si stanno un po’ raddrizzando, ma nei primi anni non sono andate benissimo. Quindi parliamo di questo e poi vi dico chi secondo me lo può interpretare. 
Domanda: Le posizioni di Orbán sulla Russia, la lettera che ha mandato ieri per complimentarsi per le elezioni, possono influire in qualche maniera negli eventuali interessi [inaudibile]
Presidente Meloni: Ma guardi, questo adesso non è un dibattito all'ordine del giorno, in ogni caso io, come lei può ben immaginare, la lettera non la condivido, quegli auguri non li condivido, insomma lei conosce la mia posizione su questa materia. 
Domanda: [inudibile]
Presidente Meloni: Il clima che ho letto su alcuni organi di stampa non è il clima che ho visto, se questa è la domanda che lei mi sta facendo. Poi è ovvio, siamo in un conflitto e quindi non è che nessuno affronta queste questioni con leggerezza o non chiedendosi quale debba essere il passo successivo o anche non ponendosi il tema di un approccio che deve essere anche di lungo termine. Quando noi abbiamo approvato la revisione di medio termine del Bilancio pluriennale abbiamo cercato di garantire un'ottica di medio termine, parliamo di ricostruzione, cioè ovviamente sono scenari che possono cambiare e che bisogna continuare a tenere monitorati. E' ovvio che nessuno affronti una stagione come questa a cuor leggero, però non ho visto un clima in questo Consiglio europeo diverso da quello che ho visto nei Consigli europei precedenti in tema di preoccupazione di eventuali escalation, o di ‘mettiamoci l’elmetto in testa e andiamo a combattere’ o ‘i nostri cittadini sono in pericolo’. Insomma il
dibattito è stato lo stesso degli altri Consigli europei. A me ha stupito quando ho letto queste ricostruzioni, poi ho capito, leggendo il testo delle conclusioni, da che cosa poteva essere stato generato, ma è stato corretto proprio perché non era quella la volontà di quello che si stava dicendo. Vi ringrazio, arrivederci.
",2024-03-22,https://www.governo.it/it/articolo/consiglio-europeo-del-21-e-22-marzo-punto-stampa-del-presidente-meloni/25318
Intervento del Presidente Meloni agli Stati Generali dell’Italia a Bruxelles,"Buon pomeriggio a tutti. 
Grazie, grazie davvero, grazie al Ministro Antonio Tajani, alla Rappresentanza italiana presso l'Unione Europea e presso la Nato, grazie alla nostra Ambasciata qui a Bruxelles per aver voluto organizzare nuovamente gli Stati Generali dell'Italia a Bruxelles. Saluto ovviamente anche io i Ministri presenti, il Ministro Fitto, il Ministro Lollobrigida, il Ministro Zangrillo. Saluto il Commissario Paolo Gentiloni, tutte le autorità, i funzionari, i relatori. 
Purtroppo non potrò rimanere per tutta la durata di questo evento, ma penso davvero sia molto importante. E voglio ringraziare soprattutto ciascuno di voi per questo bel colpo d'occhio che mi regalate qui. 
Se non vado errato, questo evento si è celebrato solamente un'altra volta sette anni fa. Ecco, io penso che questa partecipazione che ci avete regalato oggi serva in qualche maniera anche a dirci che eventi di questo tipo dovrebbero diventare una prassi e che sia molto utile organizzare iniziative come questa, perché queste iniziative servono. Ma non servono banalmente stare insieme o magari a celebrarci o magari a raccontarci o magari ad avere un'altra passerella sulla quale camminare. Io penso che iniziative come questa servano a qualcosa di molto più significativo e molto più importante, perché a chiunque abbia delle responsabilità, indipendentemente dal grado di responsabilità che ha, capita ad un certo punto debba prendere una decisione, di sentirsi solo. Ecco, guardatevi intorno. Voi non siete soli, noi non siamo soli in nessuna delle decisioni che prendiamo. Quando una cosa è andata male non è mai colpa solo di uno. Quando una cosa è andata bene non l'ha costruita solamente uno. Non siamo soli nelle vittorie, non siamo soli nelle sconfitte. Non siamo soli neanche quando non ci conosciamo. Io non conosco personalmente molti di voi, voi non conoscete personalmente me, in alcuni casi non accadrà probabilmente mai, tra di voi non tutti vi conoscete personalmente. Eppure noi lavoriamo tutti per la stessa squadra e parlarne, raccontare la propria esperienza, raccontare il proprio punto di vista, ci aiuta a ricordarci soprattutto questo. Ci aiuta a ricordarci che la squadra della quale noi facciamo parte si chiama Italia e che in quella squadra, in qualsiasi ruolo si giochi, ciascuno fa la differenza. E la squadra va bene solamente se ciascuno fa nel migliore dei modi la propria parte. Ora, quello che noi facciamo, quello che ciascuno di voi fa, anche quando può sembrare noioso, anche quando è cavilloso, anche quando è routinario, in realtà cambia la vita delle persone. Da noi, da voi, passano soprattutto come carte, no? Ma dietro a quelle carte ci sono speranze, ci sono vite, ci sono possibilità, ci sono opportunità che si aprono, che si chiudono. E bisogna vederlo così perché questo ci dà la passione per fare il lavoro che facciamo e perché questo ci dà la fierezza, l'intransigenza, la temerarietà che secondo me serve all'Italia per fare ancora meglio. 
Si dice che le idee camminino sulle gambe delle persone. Dal mio punto di vista è corretto, ma è imperfetto, perché il punto non è banalmente camminare, il punto è credere nella meta. Allora, le idee camminano soprattutto nei cuori delle persone, è la passione che fa la differenza. È la passione che fa la differenza, perché la passione è quella che ti dà la determinazione per riprovare quando ti pare che stai fallendo, che ti dà la creatività per aggirare un ostacolo quando lo incontri, che ti dà l'entusiasmo per non essere remissivo. Ecco, questa è una cosa che a volte io nell'Italia ho visto. A noi non è mai mancata la capacità, a noi a volte è mancata la volontà, crederci davvero, credere che potevamo avere di più, la capacità di osare, se vogliamo, no? Ecco, io vorrei che noi provassimo a vederci così, come un'Italia capace di osare, non necessariamente persone che devono solcare diligentemente una strada aperta da altri, ma persone capaci di aprire una strada.
A me piace quando si dice “guarda che cosa ha fatto l'Italia”. A me piace quando noi veniamo presi a modello, non semplicemente quando abbiamo fatto bene anche noi quello che hanno già fatto gli altri, perché noi siamo la patria del genio, siamo la patria della creatività, siamo la patria di coloro che hanno sempre osato. Io provo a dare il buon esempio, nel mio piccolo farò di tutto per dare il buon esempio, per dimostrare che noi, quando ci crediamo … L’ambasciatore Fabrizio Saggio lo sa, lavorando con me, che delle volte “beh, ma è difficile”. Se è per questo era impossibile che io diventassi Presidente del Consiglio, ma poi è successo, e quindi se non tenti non sai mai se puoi riuscire. Io so che noi siamo capaci di farlo questo e il messaggio che ho da dare a tutti voi per il lavoro che fate è, secondo me, che vale sempre la pena di osare anche quando si rischia di sbagliare, perché è questa capacità che poi fa la differenza per noi e per la nostra Nazione. Chiaramente serve umiltà, serve consapevolezza, serve determinazione, serve studio, serve tanto lavoro, serve la capacità di remare tutti nella stessa direzione, di mettere l'interesse complessivo di fronte agli interessi di parte, di mettere quello che ci unisce prima di quello che ci divide, di saper vedere le luci meglio di quanto di solito noi sappiamo vedere le ombre. 
Serve anche che ognuno abbia la gratificazione per il lavoro che svolge e questo chiaramente riguarda il sistema, un sistema nel quale il merito deve contare sempre più delle amicizie, un sistema capace di riconoscere il talento, di riconoscere l'impegno e anche un sistema capace di dirti grazie.
Ora, il lavoro che fate voi è un lavoro molto particolare, perché quando le cose vanno male, certamente è tendenzialmente il vertice politico che ne paga di più le conseguenze, però quando le cose vanno bene è tendenzialmente il vertice politico che ne trae il maggior vantaggio. E a volte si dimentica anche di dire grazie, e lo dico consapevolmente perché io sono quel genere di vertice politico nel senso che chi lavora con me – e qui cito Enzo Celeste - sa che io sono più brava a farmi sentire quando le cose non funzionano come dovrebbero che quando hanno funzionato bene. A mia discolpa c'è che sono molto più rigida con me stessa di quanto lo sia con gli altri, ma è comunque sbagliato.
E allora sono qui anche per dirvi grazie, per dire grazie per tutte le volte che magari non vi è stato detto, per dire grazie per tutte le volte che le cose magari non sono andate come avreste voluto, ma comunque avete tentato fino alla fine, non vi siete dati per vinti, avete continuato a crederci, a scommettere, a lavorare. Grazie davvero perché questa è una cosa molto preziosa per noi. 
Dopodiché, le cose spesso non vanno come vorremmo, altre vanno come vorremmo. E ci sono delle cose buone che stiamo facendo. Usciamo da un Consiglio europeo difficile, importante, usciamo da una serie di Consigli europei importanti. Possiamo dirci soddisfatti dei risultati che abbiamo portato a casa. Abbiamo, con una difficoltà che tutti conoscono, garantito il sostegno all'Ucraina che era necessario. Abbiamo ottenuto importanti passi avanti sul cosiddetto allargamento dell'Unione Europea.
Voi sapete che io preferisco chiamarlo riunificazione, non ho mai creduto che l'Europa fosse un club nel quale qualcuno decide chi sia europeo e chi no. Io penso che questo l'abbiano già deciso la storia e la geografia. Quello che dobbiamo fare noi è banalmente aiutare nei target, negli obiettivi, nelle condizioni, una situazione di maggiore equilibrio e quindi mi piace chiamarla unificazione. Abbiamo fatto dei passi in avanti importanti anche in questo Consiglio europeo con l'inizio delle negoziazioni per la Bosnia-Erzegovina. Il Ministro Tajani lo citava, è stata una iniziativa che ha visto l'Italia protagonista, siamo per questi molto soddisfatti. 
Abbiamo sempre, negli ultimi Consigli europei, avviato la revisione del bilancio pluriennale con importanti risorse, oltre a quelle per l'Ucraina, sulla competitività e sulla migrazione, particolarmente sulla dimensione esterna della migrazione. Era un risultato non scontato. 
Sulla migrazione negli ultimi mesi noi abbiamo ottenuto molti importanti risultati con un approccio anche qui pragmatico, serio, sul quale abbiamo piano piano e sempre di più portato i nostri partner ad ascoltarci con una strategia che non è più concentrata sulla distribuzione all'interno dei confini europei di migranti illegali che entrano in Europa attraverso le reti di trafficanti, ma concentrando l'attenzione sulla dimensione esterna, sulla soluzione del problema all'origine della migrazione, collaborando con i paesi di origine, con i paesi di transito, dichiarando guerra ai trafficanti di esseri umani da una parte, disegnando un nuovo modello di cooperazione e di sviluppo con i paesi africani, sul quale abbiamo fatto e cerchiamo da fare da apripista rispetto anche ai nostri partner, con il Piano Mattei, con l'avvio del Memorandum che abbiamo spinto l'Unione europea a sottoscrivere prima con la Tunisia, poi con l'Egitto.
Il nostro modello è quello di una cooperazione da pari a pari, una cooperazione che non è predatoria e non è caritatevole. L'approccio non è aiutare, l'approccio è crescere insieme, è una cosa diversa, non è aiuti, ma è investimenti e io penso che questa sia la chiave di volta per una collaborazione strategica di lungo periodo tra Europa e continente africano e questo approccio diverso ci è stato riconosciuto da tantissimi leader africani che sono venuti a Roma in un'iniziativa organizzata dal governo italiano nel vertice Italia-Africa che si è celebrato a gennaio, una partecipazione senza precedenti per un evento di questo tipo. È una grande apertura di credito, è una grande dimostrazione di fiducia ed è una fiducia che noi dobbiamo essere bravi a non tradire. 
Il nostro obiettivo è riportare l'Italia sul piano politico dove nostro Signore ce l'ha già messa sul piano geografico, una piattaforma in mezzo al Mediterraneo, un ponte tra il continente europeo e il continente africano. Lo abbiamo fatto con l'Europa, lo abbiamo fatto con l'Africa, lo abbiamo fatto nelle nostre interlocuzioni con l'Alleanza Atlantica, lo faremo nel G7 durante la Presidenza italiana in questo anno molto impegnativo perché chiaramente le strategie hanno bisogno di continuità, ma l'Italia ha bisogno di strategie chiare e come si dimostra quando ha delle strategie chiare è possibile che ci siano altri partner che ci seguono su quelle strategie. 
Non possiamo nasconderci che non è stato facile, probabilmente non lo sarà neanche nel futuro, ma è un fatto che oggi in qualsiasi consesso internazionale, quando si parla di Africa, quando si parla di sviluppo, quando si parla di migrazione, quando si parla di Mediterraneo, tutti ascoltano la posizione dell'Italia. 
In questo Consiglio europeo abbiamo chiesto e ottenuto anche un dibattito sul tema dell'agricoltura, è un altro importante risultato quello che portiamo a casa oggi.
L'agricoltura chiaramente non è solamente un settore chiave del nostro sistema produttivo, del nostro tessuto economico, ma rappresenta anche uno dei segni distintivi della nostra identità, del nostro essere italiani, del nostro essere europei e oggi affronta chiaramente una crisi sistemica rispetto alla quale un vertice come quello del Consiglio europeo non può non interrogarsi alla ricerca di soluzioni concreti.  Sono i problemi che gli stessi padri fondatori dell'Europa avevano intravisto, di cui erano perfettamente consapevoli quando hanno costruito la Comunità economica europea, quando hanno immaginato la politica agricola comune. 
Oggi noi abbiamo bisogno di adattare quella politica agricola comune: gli obiettivi rimangono sempre gli stessi ma gli strumenti devono essere adattati a un contesto in continua mutazione. Abbiamo questa realtà nella quale i prezzi di produzione continuano ad aumentare, i costi di acquisto continuano a diminuire e noi non possiamo gravare ulteriormente i nostri agricoltori anche di regole insostenibili, di burocrazia insostenibile. Non possiamo non tenere in considerazione il fatto che la filiera dell'agroalimentare è una filiera fondamentale nelle catene di approvvigionamento strategiche per la propria sovranità. 
L'ultima proposta della Commissione, che è stata oggetto del dibattito nel Consiglio in termini di revisione della politica agricola comune, va nella giusta direzione, anche ovviamente grazie al vostro lavoro, al nostro lavoro comune. Ci sono molte delle proposte che l'Italia ha fatto. La novità con la quale vengo fuori dal Consiglio europeo è che per noi era molto molto importante che nelle conclusioni del Consiglio ci fosse anche un riferimento alla capacità di prorogare il framework sugli aiuti di Stato in agricoltura fino alla fine dell'anno. C'è un importante riferimento nelle conclusioni del Consiglio europeo anche a questo elemento. Chiaramente è un'iniziativa sulla quale dovremo continuare a lavorare perché arriverà nel prossimo Consiglio. È stato chiesto alla Commissione di fare una valutazione e di portarla nel Consiglio di aprile, e quindi sarà sicuramente oggetto del nostro lavoro per le prossime settimane. 
Il punto in buona sostanza è questo: quando noi facciamo sistema, quando lavoriamo tutti nella stessa direzione, io penso che non ci sia niente che non possiamo provare a fare. Lo dimostra - lo voglio dire anche qui - il risultato che abbiamo raggiunto sulla direttiva imballaggi e rifiuti da imballaggio. L'ho già fatto con il Parlamento, lo voglio fare anche con voi, voglio ribadire il mio orgoglio, la mia fierezza per il grande lavoro che in questo caso è stato fatto dall'intero Sistema Italia. Noi abbiamo visto il governo, abbiamo visto i funzionari, abbiamo visto le associazioni di categorie, abbiamo visto partiti di maggioranza e di opposizione in Italia lavorare tutti sullo stesso obiettivo. Abbiamo portato a casa quell'obiettivo. Siamo riusciti così a preservare un modello di eccellenza nella nostra economia circolare che è stato costruito nel corso degli anni con un contributo straordinario di tante nostre imprese, dei cittadini italiani. Penso che tutti gli italiani debbano sapere che grande lavoro di squadra siamo riusciti a fare per portare a casa questo obiettivo, come sempre accade quando l'Italia prova a lavorare compatta su un obiettivo. Io penso che questo sia un esempio virtuoso, penso che dobbiamo prenderlo a riferimento anche per il futuro, anche per molte altre sfide che abbiamo di fronte. 
Così come voglio ringraziare tutti per il grande lavoro fatto sul PNRR. Noi ad oggi, con tutte le difficoltà di avere il PNRR più imponente tra i Paesi europei, penso che possiamo essere fieri del fatto che abbiamo il PNRR più imponente tra i Paesi europei e la Commissione europea dice che siamo la Nazione che lo sta implementando con maggiore velocità. Abbiamo nel 2023 completato gli obiettivi della terza rata, portato a casa la terza rata, completato gli obiettivi della quarta rata, portato a casa la quarta rata; siamo la prima Nazione europea ad aver presentato gli obiettivi della quinta rata. In tutto questo abbiamo rivisto il PNRR, abbiamo inserito il capitolo del Next Generation EU, abbiamo liberato risorse importanti per dedicarle a numerose priorità. 
Non è un lavoro che abbiamo fatto da soli, è un lavoro che abbiamo fatto grazie al contributo fondamentale e determinante di tutti i funzionari che ci hanno dato una mano su una materia che decisamente facile non era. 
Questi sono velocemente alcuni dei risultati di cui dobbiamo andare fieri, ma la capacità dell'Italia di incidere e di aiutare così anche l'Europa a migliorarsi, a essere più equilibrata, a essere più attenta ai bisogni dei cittadini che rappresenta, ad affrontare le troppe sfide complesse di questo tempo, dipende soprattutto dalla vostra capacità, dalla vostra dedizione, dalla vostra competenza. Avere qui a Bruxelles così tanti funzionari europei e all'interno della Nato di nazionalità italiana non vuol dire semplicemente per noi, ovviamente, occupare delle caselle, occupare delle posizioni, vuol dire essere protagonisti dei processi e delle dinamiche, vuol dire portare un punto di vista italiano che non è solo politico, è un punto di vista anche culturale, anche geografico ed è un punto di vista fondamentale. 
L'Italia è una grande Nazione in grado di formare persone di altissimo livello, persone che si fanno valere in posizioni di eccellenza a livello internazionale, è la ragione per la quale voglio dirvi anche che il Governo è attento anche alle vostre carriere. Lo facciamo non perché siamo spinti appunto da qualche stramba logica di conquista, lo facciamo perché siamo convinti che una forte presenza italiana sia nell'interesse dell'Europa prima ancora che nell'interesse dell'Italia. 
Allora io ringrazio il Ministro Tajani, anche qui il Ministero degli Esteri e le rappresentanze presso l'Unione Europea e nella Nato per l'attenzione che prestano ogni giorno a questo tema. Grazie anche all'Ambasciata per il lavoro quotidiano a sostegno della presenza italiana qui in Belgio, Nazione relativamente piccola ma cruciale per la politica, per l'economia del nostro continente. 
Non dobbiamo accontentarci. Anche su questo abbiamo chiari margini di crescita per quanto riguarda le posizioni di vertice, soprattutto all'interno della Commissione. Chiaramente voi siete indipendenti dai governi, è un bene che sia così, però come dicevo è nell'interesse dell'Europa e dell'Alleanza Atlantica e nell'interesse dell'Italia poter contare su funzionari che hanno grande competenza, che hanno grande professionalità, che arrivano da una grande Nazione europea e occidentale, una Nazione fondatrice dell'Unione europea e della NATO, che sono animati da un forte senso di lealtà e di appartenenza verso l'istituzione e l'organizzazione dove prestano servizio e verso l'Italia. 
E quindi, confidando che questo evento diventi un appuntamento fisso, ma non solo, confidando nella possibilità che avremo in altre occasioni come questa di incontrarci, io vi voglio salutare con un arrivederci. Sappiate che io, il Governo italiano, le nostre rappresentanti e l'Ambasciata siamo al vostro fianco per un'Italia che possa essere sempre più autorevole, sempre più credibile e sempre più in grado, in un tempo di tempesta, di affrontare quella tempesta a testa alta. 
Grazie davvero. A presto. 
",2024-03-22,https://www.governo.it/it/articolo/intervento-del-presidente-meloni-agli-stati-generali-dell-italia-bruxelles/25316
Videomessaggio del Presidente Meloni alla terza edizione del Summit for Democracy,"(a seguire la traduzione in italiano)
Good morning everyone,
Thanks to President Yoon and President Biden for the invitation to this third edition of the Summit for Democracy.
Democracy is one of the founding pillars of European and Western political thought. Yet, from ancient Greece to the present day, European and Western history has also been a perpetual ongoing struggle in defence of democratic values. A struggle often stemming from one condition: when one people has lived in a democracy for a long time, it is led to believe that democracy is something to be taken for granted, and not a valuable asset to be defended against pitfalls and worth fighting for. 
This is what we are experiencing today as well, with instability at international level and pitfalls running through our democratic systems. Pitfalls arising from different factors, many of which based on ideological visions. 
One of them holds that peoples are not mature enough to take big decisions, and that therefore democracy can only be understood as such an oligarchy, the governing of an élite. Another of these visions was devised by Roger Scruton, one of Europe's greatest philosophers, and is referred to as oikophobia, namely an aversion to one’s own home environment.
Unfortunately, often we are the first to no longer believe in ourselves and we are the first to deny what we are. And this has devastating effects; because how can we think that future generations will believe – as we do – in democracy if schools and universities teach underestimating our civilisation, which, in spite of a thousand difficulties and complex moments, has founded its identity on the values of freedom, equality and democracy?
Only if we return to believing in ourselves can we give new strength to our democracies. Only if we return to building our culture instead of wiping it out can we get our young people excited again and make them the protagonists of the future.
And this is what I think is the most important today: to defend our democracies.
***
Buongiorno a tutti,
grazie al Presidente Yoon e al Presidente Biden per l’invito a questa terza edizione del Summit for Democracy.
La democrazia è uno dei pilastri fondativi del pensiero politico europeo e occidentale. Eppure, dall’Antica Grecia ai giorni nostri, la storia europea e occidentale è stata anche una perenne e continua lotta per difendere i valori democratici. Una lotta nata spesso da una condizione: quando un popolo vive per molto tempo in democrazia è portato a credere che la democrazia sia qualcosa di scontato, e non un bene prezioso da difendere da insidie e per cui valga la pena combattere. 
È quello che stiamo vivendo anche oggi, con l’instabilità a livello internazionale e con le insidie che attraversano i nostri sistemi democratici. Insidie che nascono da fattori diversi, molti di questi fondati su visioni ideologiche. 
Una di queste ritiene che il popolo non sia sufficientemente maturo per assumere le grandi decisioni, e che per questo la democrazia non può che essere intesa come tale un’oligarchia, il governo di una élite. Un’altra di queste è stata coniata da Roger Scruton, uno dei più grandi filosofi europei, e si chiama “oicofobia”, l'odio per la propria casa.
Purtroppo, spesso noi per primi non crediamo più in noi stessi e siamo noi i primi a negare ciò che siamo. E questo ha effetti devastanti, perché come possiamo pensare che le future generazioni crederanno, come noi, nella democrazia se nelle scuole e nelle università si insegna a sottovalutare la nostra civiltà, che pur tra mille difficoltà e periodi complessi, ha fondato la sua identità nei valori di libertà, uguaglianza e democrazia?
Solo se torniamo a credere in noi stessi possiamo dare nuova forza alle nostre democrazie. Solo se torniamo a costruire la nostra cultura invece che cancellarla, possiamo tornare a far appassionare i nostri giovani e renderli protagonisti del futuro. E questo è ciò che ritengo più importante oggi: difendere le nostre democrazie.
",2024-03-20,https://www.governo.it/it/articolo/videomessaggio-del-presidente-meloni-alla-terza-edizione-del-summit-democracy/25297
"Consiglio europeo del 21 e 22 marzo, le Comunicazioni al Senato","Signor Presidente, onorevoli colleghi,
ci avviciniamo a uno degli ultimi Consigli europei di questa legislatura comunitaria.  Superato lo scoglio della revisione del Quadro Finanziario Pluriennale, che è stata oggetto dell’ultimo Consiglio straordinario, una parte molto significativa delle discussioni in agenda di questa riunione verterà sui grandi temi della politica internazionale. 
Si partirà naturalmente dalla situazione in Ucraina e dalla risposta europea all’aggressione russa. Insieme agli altri leader europei ribadiremo ancora una volta il nostro sostegno all’Ucraina. Un sostegno che ho voluto riaffermare, a nome dell’Italia, convocando la prima riunione dei leader del G7 sotto presidenza italiana proprio da Kiev, nel secondo, tragico, anniversario della brutale invasione russa e dell’eroica resistenza ucraina. 
Voglio cogliere l’occasione per rivendicare con orgoglio il ruolo che il nostro Governo ha svolto, dapprima nel Consiglio del dicembre scorso per contribuire a sbloccare il negoziato per l’avvio del percorso di adesione dell’Ucraina all’Unione europea, e poi nel Consiglio straordinario di febbraio, per favorire una soluzione positiva proprio sulla revisione del quadro finanziario pluriennale, comprensivo di un adeguato stanziamento per l’Ucraina, ma anche di risorse fondamentali per affrontare alcune delle principali questioni di nostro interesse, dal sostegno alla competitività fino alla lotta all’immigrazione illegale. 
Non era una trattativa facile, e probabilmente non avrebbe avuto questo epilogo se avessimo seguito i consigli di quanti, anche in quest’aula, da tempo sostengono che non si debba dialogare con tutti ma solo con alcuni, in questa bizzarra idea di un’Europa distinta tra Nazioni di serie A e altre di serie B. Pare che linea vincente, e più utile all’Italia, oltre che alla comune causa europea e occidentale, sia invece quella sostenuta da chi – come la sottoscritta – ha sempre considerato tutti i partner europei degni di rispetto e considerazione. 
Sempre in tema di Ucraina, in questi giorni si è molto discusso della proposta avanzata in particolare dalla Francia circa un possibile intervento diretto di truppe di Nazioni dell’Unione europea in Ucraina. Approfitto per ribadire, anche in quest’aula, come fatto ampiamente dal Ministro degli Esteri Tajani, che la nostra posizione non è favorevole in alcun modo a questa ipotesi, che consideriamo foriera di una escalation pericolosa, da evitare, invece, ad ogni costo. Spero che questo Parlamento sia compatto nel rispondere con noi sul punto.
Come ho più volte ribadito, anche in quest’Aula, sostenere l’Ucraina vuol dire tutelare il nostro interesse nazionale, e il nostro impegno rimane finalizzato, su tutto, alla creazione delle condizioni per una pace giusta, duratura e rispettosa della dignità della Nazione aggredita. Ogni nostra azione ha prevalentemente questo scopo. 
E mi stupisce, ma forse non dovrebbe, che proprio chi più si riempie la bocca con la parola pace abbia contestato la sottoscrizione da parte italiana di un accordo pluriennale di cooperazione di sicurezza con l’Ucraina. Perché la cooperazione di lungo termine sulla sicurezza che abbiamo offerto riguarda più la pace che non il conflitto.
La ragione è semplice: gli ucraini fanno presente che un ostacolo fondamentale a qualsiasi possibile negoziato sta nel fatto che la Russia, fin qui, ha sistematicamente violato gli accordi sottoscritti e il diritto internazionale. Basti pensare che dopo la dissoluzione dell’Unione sovietica, con il Memorandum di Budapest del 1994, Kiev ha consegnato a Mosca le numerose testate atomiche in suo possesso in cambio del rispetto dell’inviolabilità dei confini ucraini. A nessuno sfugge che una potenza atomica non sarebbe stata invasa dai russi nel 2014 e poi di nuovo nel 2022, come invece è accaduto in violazione di quel Memorandum. Quindi, come ci si può ragionevolmente sedere a un tavolo di trattative con qualcuno che non ha mai rispettato gli impegni assunti? Ecco, perché degli impegni internazionali di sicurezza in favore dell’Ucraina sono il prerequisito indispensabile a qualsiasi accordo di pace tra Ucraina e Russia. 
E non si tratta, come qualcuno prova oggi a raccontare, dell’impegno a fornire armi per i prossimi dieci anni. Si tratta invece di un’intesa multidimensionale, che fa seguito ad analoghi accordi sottoscritti da altri Stati europei ed occidentali, che riguarda una cooperazione a 360 gradi, compresa la ricostruzione, l’assistenza umanitaria e una rafforzata collaborazione politica e di sicurezza. Come è naturale che avvenga nei confronti di un Stato che ha avviato il percorso di adesione all’Unione Europea.   
Detto questo, l’Italia saluta con favore l’ingresso definitivo della Svezia e della Finlandia nell’Alleanza Atlantica e condanna ogni atteggiamento aggressivo da parte della Federazione Russa nei confronti di queste due Nazioni amiche e alleate, così come nei confronti dei Paesi Baltici. Allo stesso modo, ribadiamo la nostra condanna allo svolgimento di elezioni farsa in territorio ucraino e alle vicende che hanno portato al decesso in carcere di Alexei Navalny, il cui sacrificio in nome della libertà non sarà dimenticato.
Il Consiglio Europeo tratterà naturalmente anche dell’altro drammatico conflitto in corso, quello tra Israele e Hamas. Come sapete sono reduce da una missione in Egitto, sulla quale tornerò anche dopo, nel corso della quale insieme alla Presidente della Commissione europea e diversi leader europei abbiamo incontrato il presidente Al Sisi, con il quale abbiamo discusso della situazione a Gaza e della necessità di continuare a lavorare senza sosta per evitare una estensione del conflitto che, come ho già detto, avrebbe conseguenze potenzialmente inimmaginabili. Siamo fortemente impegnati affinché il Consiglio europeo possa adottare una posizione autorevole sulla crisi e sul contributo che l’Europa può offrire alla soluzione.
Ribadiremo ancora una volta la nostra ferma condanna della brutale aggressione perpetrata da Hamas il 7 ottobre scorso e ribadiremo la richiesta di un immediato rilascio di tutti gli ostaggi israeliani ancora detenuti a Gaza. Perché non possiamo dimenticare chi è stato a scatenare questo conflitto, massacrando civili inermi, donne e bambini compresi, e mostrando al mondo i loro corpi oltraggiati. È stato Hamas, e lo sottolineo perché la reticenza che sempre più spesso si incontra nel ribadirlo tradisce un antisemitismo latente, ma dilagante, che ci deve preoccupare tutti. 
Ribadiremo anche che il legittimo diritto all’autodifesa di Israele deve esercitarsi con proporzionalità e nel rispetto del diritto internazionale umanitario. Non possiamo restare insensibili di fronte all’enorme tributo di vittime civili innocenti a Gaza, vittime due volte: prima del cinismo di Hamas che le utilizza come scudi umani e poi delle operazioni militari israeliane. 
Ribadiremo la nostra contrarietà a un’azione militare di terra da parte di Israele a Rafah che potrebbe avere conseguenze ancora più catastrofiche sui civili ammassati in quell’area; riaffermeremo la necessità di assicurare la consegna in sicurezza degli aiuti umanitari e il sostegno all’iniziativa Amalthea per un canale marittimo da Cipro a Gaza finalizzato alla consegna degli aiuti stessi. Ferma restando, naturalmente, la necessità di aprire nuove vie terrestri che rimangono prioritarie. 
Confermeremo il nostro sostegno agli sforzi di mediazione portati avanti, in particolare, da Stati Uniti, Egitto e Qatar per un prolungato cessate il fuoco che possa consentire il rilascio incondizionato degli ostaggi e massicci aiuti umanitari alla popolazione civile. E proprio sul piano umanitario prosegue l’incessante lavoro dell’Italia a favore della popolazione civile di Gaza, che dopo l’invio della nave ospedale Vulcano e le iniziative congiunte con i Paesi del Golfo, in particolare, vede ora anche l’arrivo di bambini palestinesi nei nostri principali ospedali pediatrici, che voglio ringraziare, per poter essere curati. 
Il Governo italiano, in ultimo, saluta con favore il cambio di leadership in seno all’Autorità Nazionale Palestinese, che ci auguriamo possa consentire di rilanciare la soluzione a “due Stati”, sulla quale continuiamo a ritenere prioritario avviare iniziative concrete, e l’Europa in questo può, e deve, dal nostro punto di vista, giocare un ruolo da protagonista.
Come sappiamo, le conseguenze del conflitto tra Israele e Hamas si ripercuotono in modo diretto su tutto il Medio Oriente e la nostra preoccupazione va anche a quanto sta avvenendo nel Mar Rosso. Permettetemi, in primo luogo, di rivolgere un pensiero di sincera gratitudine alla Marina Militare italiana e all’equipaggio della nave Duilio che si trova, in questi giorni, nelle acque prospicienti il Mar Rosso, impegnata in una missione dall’alto potenziale di rischio per assicurare la sicurezza e la libertà di navigazione alle nostre navi commerciali. In questi giorni, nave Duilio ha dovuto neutralizzare più di un attacco portatole dai droni Houthi, lo ha fatto con prontezza ed efficacia, così come sempre con prontezza ed efficacia operano le nostre Forze Armate.
È anche per questo che proprio all’Italia è stato assegnato il comando tattico dell’operazione europea Aspides, deliberata con tempestività dalle Istituzioni europee soltanto poche settimane fa. Tutti noi sappiamo quanto le minacce e le operazioni degli Houthi facciano parte di un disegno più vasto che vede, purtroppo, l’Iran impegnato in prima linea nel sostenere non soltanto gli Houthi ma anche Hamas e Hezbollah, nonché a fornire di droni le operazioni russe in Ucraina.
E sappiamo anche quanto sia importante quel tratto di mare per i nostri interessi economici e geostrategici e quanto sia concreto il rischio che i maggiori costi sostenuti dalle nostre compagnie di navigazione finiscano non soltanto per comprometterne la competitività, ma anche per scaricarsi sul prezzo finale delle merci, portando a un nuovo aumento dei costi per i consumatori proprio ora che l’inflazione sta finalmente scendendo, e l’Italia si distingue per l’inflazione più bassa registrata tra le economie del G7. 
La vicenda del Mar Rosso ci dimostra, anche, quanto siano importanti una chiara visione europea a tutela dei nostri interessi e una politica di sicurezza e difesa all’altezza delle nostre ambizioni e delle nostre esigenze difensive. Nel prossimo Consiglio ci sarà, infatti, un dibattito quanto mai urgente e delicato sulla sicurezza e sulla difesa europea. Voglio dire con chiarezza che l’Italia è pronta a fare la propria parte nello sviluppo della strategia europea per l’industria della difesa, presentata alcuni giorni fa dalla Commissione. 

E qui francamente penso, signori, che occorra smettere di essere ipocriti, perché le accuse di una eccessiva ingerenza americana e gli strali contro una seria politica di difesa nazionale ed europea camminano curiosamente sempre insieme, ma insieme non stanno. Se chiedi a qualcuno di occuparsi della tua sicurezza devi prendere in considerazione l’ipotesi che quel qualcuno avrà grande voce in capitolo quando si tratterà di discutere di dinamiche internazionali. 
Spendere in difesa significa investire nella propria autonomia, nella propria capacità di contare e decidere, nella propria possibilità di difendere al meglio i propri interessi nazionali, ed è la strada che segue qualsiasi Nazione seria. Ma è la strada che deve seguire anche l’Europa, se vuole essere seria. Per questo, sarà necessario approfondire il tema delle risorse che servono anche al livello UE per fare il salto di qualità necessario nel settore della difesa e l’Italia vuole essere tra i protagonisti di questo dibattito, e tra quanti promuovono anche soluzioni innovative per dotarci dei finanziamenti necessari.
Rivendichiamo da sempre la necessità che la NATO sia composta da due colonne, una americana e una europea, con pari dignità e pari peso, ma questo significa anche rispettare i vincoli previsti e sottoscritti, dotarsi di adeguata forza industriale e capacità di deterrenza, senza la quale non potrà esserci né sicurezza né libertà per i nostri popoli. Sì, la libertà ha un costo, la sovranità ha un costo, e non credete a chi vi dice che tutto può esservi concesso gratuitamente. Il risultato, spesso, e come si è visto, è che si paga molto di più.
Le esigenze di sicurezza e difesa dell’Unione europea sono strettamente connesse al tema dell’allargamento dell’Unione o, meglio, della riunificazione dell’Europa, come preferiamo definirla. Come sapete l’Italia ha investito molto su questo processo, con particolare attenzione ai Balcani occidentali. Sosteniamo il percorso di avvicinamento all’Unione europea per tutti i candidati, sia quelli orientali (Ucraina, Moldova e Georgia) sia appunto quelli dei Balcani occidentali. 
In questo quadro siamo pronti a sostenere, ancora una volta, e alla luce della raccomandazione contenuta nel relativo rapporto della Commissione, l’apertura dei negoziati di adesione per la Bosnia-Erzegovina. Si tratta di una decisione che, siamo convinti, possa portare a ulteriori e decisivi progressi da parte di Sarajevo nel percorso di riforme verso l'Unione Europea. Del resto abbiamo già visto come la concessione, a dicembre del 2022, dello status di Paese candidato alla Bosnia-Erzegovina l’abbia portata a realizzare, in poco più di un anno, un numero di riforme superiore a quanto fatto nei precedenti dieci anni. 
Il Consiglio prossimo sarà anche l’occasione per fare il punto sulla risposta europea in materia di contrasto all’immigrazione clandestina e al traffico di esseri umani. Un dossier che ormai viene calendarizzato ad ogni riunione, su esplicita richiesta dell’Italia, per tenere monitorati i progressi grazie a comunicazioni puntuali da parte della Commissione. 
Come sapete, sono reduce da una missione molto significativa in Egitto insieme alla Presidente della Commissione europea Von der Leyen, al Presidente di turno del Consiglio Europeo De Croo, al Presidente cipriota Christodoulides, al Cancelliere austriaco Nehammer e al Primo Ministro greco Mytsotakis. Si è trattato di un vertice molto produttivo, che si è concluso con la firma di una Dichiarazione congiunta UE-Egitto propedeutica a un accordo di “partenariato strategico e globale” che segna, indubbiamente, un salto di qualità nelle relazioni con un partner fondamentale nel Mediterraneo. Approvvigionamento energetico, sicurezza e capacità di mediazione nel conflitto mediorientale, gestione dei flussi migratori: sono i principali punti di un documento comune che fornisce un nuovo quadro di riferimento nei rapporti con quest’importante vicino. 
Sapete che l’Italia si è molto impegnata per esportare il “modello Tunisia” anche ad altre Nazioni africane del Mediterraneo. E sapete anche che l’Italia si era già mossa in questa direzione a livello bilaterale, rilanciando la cooperazione con l’Egitto nell’ambito del Piano Mattei, cooperazione che domenica scorsa abbiamo ulteriormente concretizzato con la firma di quattordici intese bilaterali. Grazie a questa rinnovata cooperazione e ai buoni rapporti coltivati abbiamo raggiunto l’importante risultato della scarcerazione di Patrick Zaki, ma a differenza di quanto sostenuto da alcuni, non abbiamo interrotto, e non intendiamo interrompere, la ricerca della verità sul caso di Giulio Regeni, come dimostra il processo in corso in Italia, che il Governo segue con molta attenzione. E rispetto al quale ci siamo costituiti parte civile. 
Continuiamo a ritenere che la strada di una cooperazione di lungo periodo, strutturata, con le Nazioni africane e mediterranee sia anche lo strumento più efficace per costruire una soluzione strutturale al problema migratorio. E l’accordo Ue-Tunisia, fortemente promosso dal Governo italiano, che oggi sta dando i suoi frutti proprio sul fronte migratorio, dimostra come la strada intrapresa sia quella giusta. Gli ultimi dati forniti da Frontex certificano, infatti, un calo di arrivi sulla rotta del Mediterraneo centrale di circa il 60% nei primi mesi del 2024 rispetto allo stesso periodo dell’anno precedente, con una sensibile diminuzione proprio di quelli provenienti dalla Tunisia. E aggiungo l’importante dato che riguarda la drastica riduzione della rotta proveniente dalla Turchia, che negli anni scorsi ha rappresentato una delle maggiori criticità per l’Italia.
Siamo, quindi, particolarmente orgogliosi che il modello di cooperazioni rafforzata con i Paesi del Mediterraneo allargato, su cui il nostro Governo ha investito tante energie in questi mesi, diventi il paradigma di riferimento anche per l’Unione Europea, nel suo complesso. E mi auguro che non ci siano opposizioni ideologiche o strumentali lungo il percorso che ci porterà all’attuazione dell’accordo con l’Egitto, come purtroppo abbiamo ancora una volta dovuto constatare alcuni giorni fa proprio sulla Tunisia. Sul fronte migratorio però non dobbiamo e non possiamo abbassare la guardia. L’arrivo della bella stagione può incoraggiare i trafficanti di esseri umani nel provare ad intensificare i loro traffici. Per questa ragione è fondamentale attuare pienamente il piano di azione in dieci punti presentato dalla Commissione europea e attualmente in fase di implementazione. Così come è importante allargare la cooperazione con i Paesi africani e in tema di lotta alle reti di trafficanti anche oltre i confini europei. È la ragione per la quale Africa e migrazioni saranno anche al centro della Presidenza Italiana del G7, e il nostro duplice obiettivo è - da una parte - quello di aumentare gli sforzi sul continente africano e - dall’altro - quello di lanciare un’alleanza globale contro i trafficanti di esseri umani. 
Il nuovo approccio a carattere onnicomprensivo e multidimensionale alla sfida migratoria, adottato su spinta italiana dall’Unione Europea, è stato ben descritto nella Comunicazione pubblicata dalla Commissione in vista del Consiglio, che tratteggia sviluppi e prospettive dell’azione continentale. Questo nuovo approccio viene confermato anche pro-futuro, in chiave di attuazione e rafforzamento di tutte le misure concordate e con una specifica, forte, attenzione alla prospettiva degli Stati membri mediterranei. Un approccio dunque ritagliato, in tutte le sue componenti, anche e soprattutto sulle loro esigenze, cioè sulle nostre esigenze. Al Consiglio europeo promuoveremo una ulteriore sottolineatura del carattere prioritario della dimensione esterna per una soluzione strutturale alla sfida migratoria, che rimane l’aspetto, per noi, assolutamente cruciale.
Questo Consiglio europeo si occuperà, lasciatemelo dire, finalmente, anche di agricoltura. È stata una richiesta avanzata particolarmente dall’Italia che siamo lieti sia stata recepita. Dopo questa nostra richiesta all’ultimo Consiglio straordinario si è poi svolto il Consiglio Agrifish, lo scorso 26 febbraio, e già in quella sede i ministri dell’Agricoltura e della Pesca dei 27 hanno espresso una forte volontà di intervenire a sostegno di un settore che è stato troppo a lungo dimenticato e oggetto di attenzioni non sempre benevole. La doppia crisi pandemia-guerra ha colpito anche le catene di approvvigionamento alimentare e ha gravato le imprese agricole di un aumento dei costi fissi che ne ha ulteriormente ridotto la redditività. A questo si sono aggiunti, da un lato, l’appesantimento burocratico introdotto dalle misure di inverdimento della PAC e dall’altro l’accanimento ideologico di molte norme del “Green Deal”, del pacchetto “Fit for 55” e della strategia “Farm to Fork”. 
L’Europa si è così risvegliata con i trattori nelle strade, in prima battuta in quei Paesi che avevano adottato ulteriori misure nazionali particolarmente penalizzanti per il settore, a cominciare dall’interruzione dei sussidi per il gasolio agricolo, scelta che invece non ha fatto l’Italia, che ha prorogato quei sussidi. Perché a questo Governo non sono serviti i trattori nelle strade perché si occupasse della materia, grazie anche al confronto costante che il Ministro Lollobrigida ha mantenuto con le organizzazioni maggiormente rappresentative che, infatti, a differenza dei loro colleghi e omologhi di Francia, Germania, Belgio, Spagna, Olanda e molti altri, non hanno partecipato alle manifestazioni.
Rivendico, con orgoglio, che il nostro è stato sinora il Governo che più ha investito in agricoltura nella storia repubblicana, arrivando a stanziare - grazie alla tanto vituperata rimodulazione del PNRR - fino a 8 miliardi per il comparto agricolo. Una scelta strategica, alla quale si sono aggiunti in questi 17 mesi di Governo molti altri importanti provvedimenti dei quali questo Parlamento ha già avuto modo di discutere alcune settimane fa.
L’ultimo intervento riguarda la questione dell’Irpef agricola, inserita, seppure marginalmente, anche in alcune piattaforme dei manifestanti. Rivendichiamo la scelta di non esentare dal pagamento dell’IRPEF agricola le imprese di maggiori dimensioni, che possono permettersi di pagarla, e invece la scelta di concentrare le risorse destinate al comparto agricolo in favore di chi ne ha davvero bisogno, non solo esentando questi dal pagamento dell’Irpef ma anche con ulteriori, concrete, misure di sostegno. Ma soprattutto, gli agricoltori (e con loro i pescatori) sanno che, fin dal primo giorno, il nostro Governo in sede europea ha contrastato quella visione ideologica della transizione green che ha individuato proprio nell’agricoltore, nel pescatore, negli operatori economici che lavorano a contatto con la natura, dei nemici da colpire in nome della “guerra santa” contro il cambiamento climatico. Per noi invece l’agricoltore è il primo ambientalista, è il bio-regolatore per eccellenza, è il garante della nostra sicurezza alimentare, è colui che ha il maggiore interesse a preservare la natura – atteso che proprio dalla natura trae il suo reddito – e come tale deve essere pienamente coinvolto nelle politiche di riduzione delle emissioni, perché se lo graviamo di oneri insostenibili – sul piano economico e burocratico – fino a far finire la sua azienda fuori mercato e a farlo chiudere, il giorno dopo quel pezzo del nostro ambiente rurale sarà abbandonato all’incuria e alla fine produrrà maggiori danni. 
Su questo argomento proprio il nostro Governo ha presentato un documento che è stato sostenuto da tutti i Ministri dell’Agricoltura. Ora ci auguriamo che, dalla discussione dei prossimi giorni, possano scaturire indicazioni forti alla Commissione e al successivo Consiglio Agrifish del 26 marzo, soprattutto in alcune direzioni.  Abbiamo accolto, con favore, l’annuncio della Commissione sul ritiro definitivo della proposta legislativa in materia di agrofarmaci, che il Parlamento europeo prima e il Consiglio poi avevano bocciato.  
Ora è urgente, in primo luogo, intervenire sull’attuazione della Politica Agricola Comune. Penso possiate convenire con me sul fatto che, quando tutti noi abbiamo sostenuto la vecchia PAC, il contesto era molto diverso da quello attuale. Non si era ancora verificato lo shock dell’invasione russa in Ucraina, in primo luogo, e in secondo luogo la Politica Agricola Comune che è stata votata era comunque una mediazione, rispetto alle folli pretese dell’allora Vicepresidente Timmermans, che voleva una PAC ancora più sbilanciata verso le misure di inverdimento, tanto da voler ricomprendere al suo interno gli obiettivi di riduzione delle emissioni del “Green Deal”. Queste pretese non si materializzarono allora, ma si sono verificate successivamente con la definizione degli eco-schemi e delle condizionalità verdi, ed è proprio da quelle che si deve partire, semplificando al massimo le procedure ed eliminando con effetto retroattivo l’obbligo di messa a riposo del 4% dei terreni e l’obbligo di rotazione delle colture, che limiterebbe in maniera sensibile la produttività delle nostre imprese.
La recente proposta della Commissione di ampia revisione della PAC va nella giusta direzione, riprendendo molte delle proposte italiane. Ora è importante lavorare rapidamente alla riforma, a partire dal prossimo Consiglio Agricoltura e Pesca di fine marzo.  E lavoriamo perché possano trovare spazio altre proposte italiane, come l’estensione del Quadro temporaneo per gli aiuti di Stato, prevedendo comunque un incremento del regime “de minimis”, nonché una moratoria dei debiti delle imprese agricole. In questo contesto così difficile è indispensabile rafforzare la nostra risposta alla concorrenza sleale dei Paesi terzi, affermando il principio di reciprocità, condurre i futuri negoziati sugli Accordi di libero scambio - a partire da quello sul Mercosur - con un’accresciuta attenzione al mondo agricolo, intervenire anche sulle importazioni agricole dall’Ucraina affinché i sacrosanti sforzi che hanno portato a ripristinare i corridoi della “Grain Initiative” siano orientati verso i Paesi terzi più bisognosi di grano e di altre materie prime, e non producano ulteriore concorrenza al ribasso a scapito dei produttori europei. 
Infine, dato anche questo molto importante, siamo ancora in una fase di asimmetria nella distribuzione del valore lungo le filiere, soprattutto in alcuni settori. Oltre all’opera di moral suasion che il Governo potrà svolgere tra tutti gli interlocutori, sarà importante rafforzare la direttiva sulle pratiche commerciali sleali che potrà aiutare a garantire il giusto prezzo alle nostre imprese agricole.

Infine, voglio cogliere l’occasione di questo dibattito parlamentare per condividere con voi la soddisfazione in merito all’esito del negoziato sul nuovo regolamento sugli imballaggi e i rifiuti da imballaggio. Sono fiera del risultato raggiunto e sono fiera del grande lavoro di squadra che è stato fatto dall’intero Sistema Italia: Governo, imprese, associazioni di categoria, Parlamento nazionale, parlamentari europei di diversi schieramenti, col supporto dei nostri funzionari a Bruxelles, hanno remato tutti nella stessa direzione per preservare un modello di eccellenza nell’economia circolare che è stato costruito nel corso degli anni con il contributo straordinario di tante nostre imprese e dei cittadini italiani. 
Non soltanto gli addetti ai lavori ma tutti gli italiani devono sapere che, grazie a questo lavoro di squadra, al quale tutto il Governo, a partire dalla sottoscritta, si è dedicato, ma che una volta tanto ci ha visto batterci spalla a spalla anche con esponenti delle opposizioni, abbiamo messo in sicurezza una percentuale significativa del nostro PIL, coniugando sostenibilità e competitività. 
Lo voglio citare, e concludo, come esempio virtuoso e come modello per il futuro. Perché quando l’Italia ha belle storie da raccontare e buone ragioni da difendere, e soprattutto se riesce a mettere l’interesse nazionale davanti agli interessi di parte, non c’è nulla che non possa fare. 
Vi ringrazio.
 
",2024-03-19,https://www.governo.it/it/articolo/consiglio-europeo-del-21-e-22-marzo-le-comunicazioni-al-senato/25277
"Partenariato strategico tra Unione europea ed Egitto, le dichiarazioni del Presidente Meloni","(a seguire la traduzione in italiano)
Thank you very much. I fully agree with the words expressed by my colleagues and by Ursula von der Leyen, the President of the [European] Commission, whom I want to thank for the work that she’s been doing.
We have achieved a very important goal today. President Sisi, thank you very much also for your hospitality.
I think that being here, all together, to sign this declaration means something very important.
It is the result of intense and effective diplomatic work that all of us have engaged in over the past months.
The joint declaration that Egypt and the European Union have adopted today is an important step towards the development of a true partnership able to address, in an integrated manner, all of the complex challenges of our times, from the regional ones, development and also illegal migration.
And I want to take also this opportunity once again to express my appreciation for the diplomatic efforts that President Sisi is pursuing together with the United States, with Qatar, moreover, in order to achieve a prolonged pause in hostilities in Gaza leading to the release of the hostages and towards a sustainable ceasefire. I’m telling you that also to say that I’m proud to announce that a Memorandum of Understanding with the Egyptian Ministry of Health was adopted today to strengthen bilateral collaboration in humanitarian assistance to wounded civilians arriving from Gaza. It is one additional piece of the wide-ranging humanitarian efforts that Italy has been putting in place since the outbreak of the conflict.
We must continue to work hard to achieve a Memorandum of Understanding able to lay the foundation for a new, I would say historic, page of our relations, deepening our political dialogue, working together for our respective economies.
And, as all my colleagues said before me, it is also the best way to face the problem of illegal migration, to fight human traffickers. The best way is to reaffirm the right of the citizens in the African continent not to emigrate towards Europe, and that is something that we can do only with development, and it is exactly what we are doing today.
I want to express a note of satisfaction for the role that Italy played in this new model of cooperation between Europe and the southern shore of the Mediterranean, which has become a model that we already started with the Memorandum of Understanding in Tunisia; it is working.
Within this European framework, as you know, Italy has also acted in a concrete manner through the Mattei Plan for Africa. Egypt is one of the countries identified in the plan, the priority countries, and it couldn’t have been otherwise. That’s why I’m also proud that during the course of this visit we adopted more than 10 memoranda, ranging from sustainable agriculture to financial support for small and medium-sized enterprises, to infrastructural development and health.
So, I am very satisfied with this important day and I warmly want to thank Ursula, my colleagues and President Sisi.
***
Grazie mille. Condivido pienamente le parole espresse dai miei colleghi e da Ursula von der Leyen, Presidente della Commissione [europea], che voglio ringraziare per il lavoro che sta svolgendo.
Oggi abbiamo raggiunto un obiettivo molto importante. Presidente Sisi, grazie mille anche per l’ospitalità.
Credo che essere qui, tutti insieme, a firmare questa dichiarazione significhi qualcosa di molto importante.
 È il risultato di un intenso ed efficace lavoro diplomatico che tutti noi abbiamo svolto negli ultimi mesi.
La dichiarazione congiunta adottata oggi dall'Egitto e dall'Unione Europea è un passo importante verso lo sviluppo di un vero e proprio partenariato in grado di affrontare, in modo integrato, tutte le complesse sfide del nostro tempo, da quelle regionali allo sviluppo e anche alla migrazione illegale.
E voglio cogliere anche quest'occasione per esprimere ancora una volta il mio apprezzamento per gli sforzi diplomatici che il Presidente Sisi sta portando avanti insieme agli Stati Uniti e al Qatar per ottenere una pausa prolungata delle ostilità a Gaza che porti al rilascio degli ostaggi e verso un cessate il fuoco sostenibile. Dico questo anche per dire che sono fiera di annunciare che oggi è stato adottato un Memorandum d'Intesa con il Ministero della Salute egiziano per rafforzare la collaborazione bilaterale nell'assistenza umanitaria ai civili feriti che arrivano da Gaza. Si tratta di un ulteriore tassello dell'ampio impegno umanitario che l'Italia mette in campo dall’inizio del conflitto.
Dobbiamo continuare ad impegnarci per raggiungere un Memorandum d'Intesa in grado di gettare le basi per una nuova, direi storica, pagina delle nostre relazioni, approfondendo il nostro dialogo politico, lavorando insieme per le nostre rispettive economie.
E, come hanno detto tutti i miei colleghi prima di me, è anche il modo migliore per affrontare il problema della migrazione illegale, per combattere i trafficanti di esseri umani. Il modo migliore è riaffermare il diritto dei cittadini del Continente africano a non emigrare verso l'Europa, e questo è qualcosa che possiamo fare solo con lo sviluppo, ed è esattamente ciò che stiamo facendo oggi.
Voglio esprimere una nota di soddisfazione per il ruolo che l'Italia ha svolto in questo nuovo modello di cooperazione tra l'Europa e la sponda sud del Mediterraneo, che è diventato un modello che abbiamo già avviato con il Memorandum d'Intesa in Tunisia, sta funzionando.
In questo quadro europeo, come sapete, l'Italia ha agito in modo concreto anche attraverso il Piano Mattei per l'Africa. L'Egitto è uno dei Paesi identificati nel Piano, i Paesi prioritari, e non poteva essere altrimenti. Per questo motivo sono anche fiera del fatto che nel corso di questa visita abbiamo adottato più di 10 Memoranda, che spaziano dall'agricoltura sostenibile al sostegno finanziario per le piccole e medie imprese, allo sviluppo infrastrutturale e alla sanità.
Sono quindi molto soddisfatta di questa importante giornata e desidero ringraziare calorosamente Ursula, i miei colleghi e il Presidente Sisi.
[Traduzione di cortesia]
",2024-03-17,https://www.governo.it/it/articolo/partenariato-strategico-tra-unione-europea-ed-egitto-le-dichiarazioni-del-presidente-meloni
Prima riunione della Cabina di regia per il Piano Mattei: intervento di apertura del Presidente Meloni,"Sono molto contenta dell'avvio di questa Cabina di regia. Come voi sapete, il decreto che ha approvato il Consiglio dei Ministri agli inizi di novembre ha organizzato la governance di questa grande sfida strategica italiana che è il Piano Mattei. Abbiamo per questo istituito un’apposita Cabina di regia e le abbiamo attribuito alcune funzioni ben precise, tra le quali quella di coordinare le attività del Governo nei confronti delle Nazioni africane, finalizzare e aggiornare costantemente il Piano, monitorare la sua attuazione, approvare la Relazione annuale al Parlamento che, come è scritto sul decreto, deve essere presentata entro il 30 giugno di ogni anno. 
Volutamente abbiamo previsto una composizione della Cabina di regia molto ampia e articolata, che a differenza di quello che accade per altre cabine di regia non comprende solamente le Amministrazioni centrali, i Ministeri, la Conferenza delle regioni e delle Province, ma abbiamo previsto una Cabina di regia che comprendesse anche le diverse agenzie e le società dello Stato, i rappresentanti delle imprese a partecipazione pubblica, dell'Università, della ricerca, del Terzo settore che si occupano particolarmente di cooperazione e sviluppo. È una composizione che nasce da una scelta che è chiaramente politica e cioè coinvolgere in questa grande sfida, che è il piano Mattei, tutto il sistema Italia, mettere in rete le esperienze migliori che già esistono in molti casi su questa materia, i progetti più efficaci e le risorse adeguate delle quali disponiamo. 
E quindi voglio ringraziare tutti voi, perché se siete seduti attorno a questo tavolo significa che il vostro ruolo in questa grande sfida è molto importante e lo sarà ancora di più per il successo di questa iniziativa, e anche le persone che oggi non hanno potuto essere qui e le altre che coinvolgeremo. Il decreto inoltre ha previsto la nascita di una Struttura di missione presso la Presidenza del Consiglio che ha chiaramente il compito di sostenere il lavoro di questa Cabina di regia, di curare tutti gli aspetti operativi. La Struttura di missione è stata formalizzata all'inizio di dicembre e coordinata dal mio consigliere diplomatico, l'ambasciatore Fabrizio Saggio, che ringrazio insieme a tutti i suoi collaboratori per il lavoro che stanno svolgendo, un lavoro molto complesso ma davvero molto importante.
Tutto parte formalmente dallo scorso 28 e 29 gennaio, quando, non a caso, come prima iniziativa della Presidenza italiana del G7 - che è iniziata per appunto il primo gennaio di quest'anno - abbiamo voluto convocare a Roma il Vertice Italia-Africa. 
Al Vertice Italia-Africa hanno partecipato circa 46 Nazioni africane, la maggior parte delle quali a livello di Capi di Stato e di Governo, i vertici delle massime Istituzioni europee, delle Istituzioni internazionali, delle istituzioni finanziarie, delle Banche multilaterali di sviluppo. È stato, senza timore di smentita, un grande successo italiano, una iniziativa che non ha precedenti nella centralità dei rapporti italiani con il continente africano. 
Ma non lo dico perché noi ci si possa lodare dei nostri successi, lo dico per segnalare a me stessa e a ciascuno di noi, che quella partecipazione in quella Conferenza era una enorme apertura di credito nei confronti dell'Italia. E quando qualcuno ti apre un credito ci sono solo due possibilità: o che lo confermi o che deludi quella aspettativa. Allora, che cosa secondo me significava quella apertura di credito? Quella apertura di credito significava che i tanti leader africani, che molto spesso non partecipano a queste iniziative o che partecipano considerandole una sorta di pro forma, hanno intravisto nel nostro approccio delle innovazioni. 
Quali sono secondo me le tre innovazioni che in qualche maniera determinano la differenza dell'approccio italiano, del Piano Mattei, rispetto a iniziative simili che pure sono abbastanza comuni e abbastanza copiose? 
L'approccio. Un approccio nuovo, diverso nei rapporti e nella cooperazione con il continente africano, che non è predatorio, che non è paternalistico, che non è caritatevole. Non è l'approccio di chi ti guarda dall'alto in basso, tende a spiegarti che cosa dovresti fare, come dovresti vivere e tendenzialmente poi non è molto disponibile a dare una mano. La cooperazione che noi vogliamo mettere in piedi coni Paesi africani è una cooperazione che tiene conto del fatto che l'Africa non è un continente povero. L'Africa è un continente che attualmente detiene il 60% di metalli e terre rare, il 60% di terre arabili, un continente in forte crescita demografica e quindi anche con un enorme potenziale di capitale umano, che chiaramente non sempre è stato messo nella condizione di poter sfruttare al meglio quelle risorse per sé stesso prima di tutti, non per gli altri.
L'Europa in molti casi ha avuto - rispetto ad altri attori che pure sono molto presenti oggi nel continente africano - la capacità di cooperare lasciando qualcosa sul territorio - lo ha fatto anche l'Italia in diverse occasioni -, ma un approccio di questo tipo è un approccio che bisogna saper rafforzare e mettere a sistema se vogliamo essere competitivi con altri attori che sono molto presenti e che hanno secondo me un approccio diverso. 
Questa capacità di immaginare la cooperazione come un rapporto da pari a pari, e non come un semplice aiuto di chi ti vede in difficoltà e vuole essere a posto con la sua coscienza dandoti una mano, è una cosa che viene molto ben vista da questi interlocutori che sono stanchi di essere considerati o trattati semplicemente come persone che vanno salvate da qualcosa. Questo è il primo elemento. 
Il secondo elemento è la condivisione. Noi non ci siamo approcciati con i Paesi con i quali ci siamo incontrati, con i quali abbiamo dialogato e con i quali stiamo già lavorando, cercando di spiegare a loro cosa fosse necessario per loro. Noi abbiamo detto quali erano secondo noi le priorità di intervento sulle quali l'Italia era anche meglio capace di lavorare, ma quello che noi stiamo facendo con il Piano Mattei è condividere con i Paesi nei quali operiamo attraverso il Piano, su quali siano, nell'ambito delle cose che l'Italia sa fare bene, quelle che per loro sono prioritarie. E quindi anche in questo c'è un rapporto da pari a pari e una cooperazione strutturale che diventa cooperazione di medio e lungo periodo nella capacità di costruire insieme risposte durature, non iniziative-spot. 
Il terzo elemento, che forse è il più importante di tutti perché davvero fa la differenza con molto di quello che è accaduto in passato, è la concretezza. Quell'apertura di credito si conferma se noi dimostriamo che non abbiamo convocato l'ennesima Conferenza per chiacchierare, per parlare di filosofia, per fare visione, per dirci quanto siamo tutti bravi, per cercare di fare qualche passerella, ma se riusciamo - a seguito di quella iniziativa e della condivisione che in quella iniziativa abbiamo trovato e dell'apertura di credito che quella presenza significativa ci ha messo a disposizione - a essere ora molto seri nella capacità concreta di mettere a terra quello che abbiamo proposto e condiviso. 
Come dicevo, quando noi abbiamo convocato il Vertice Italia-Africa abbiamo presentato la cornice del Piano Mattei, cioè le sei grandi aree di intervento sulle quali riteniamo che l'Italia possa costruire questa cooperazione e questo Piano anche, sulla base delle sue storiche capacità e sulla base di quelle che anche secondo noi sono le cose più necessarie: istruzione e formazione, sanità, acqua e igiene, agricoltura, energia, infrastrutture. 
Partendo da relazioni che abbiamo già in piedi, dal lavoro che abbiamo costruito, abbiamo anche immaginato quali potessero essere le prime Nazioni nelle quali mettere più velocemente a terra i nostri progetti. Per poi fare cosa? Per poi prendere i risultati migliori di queste esperienze e, attraverso anche il lavoro che i leader africani con i quali si costruiscono risposte efficaci possono portare tra i loro vicini, nel loro ambito, allargare questa cooperazione vedendo che cosa ha funzionato meglio e mettendolo a terra anche in altri Paesi. 
Le prime Nazioni che noi abbiamo individuato, come voi sapete, sono nove: Algeria, Congo, Costa d'Avorio, Egitto, Etiopia, Kenya, Marocco, Mozambico e Tunisia. 
Sempre nel corso del Vertice abbiamo quindi detto che sarebbero partite immediatamente le prime missioni operative della Struttura di missione, sia per dare seguiti concreti ai primi interventi che avevamo già condiviso con le Nazioni interessate, sia per approfondire le proposte e i contributi che proprio dal Vertice arrivavano da parte dei nostri partner durante i lavori. In queste settimane si sono svolte le prime missioni operative della Struttura di missione: a Bruxelles chiaramente per condividere anche a livello europeo il lavoro che stiamo facendo; poi la Struttura di missione è stata ad Addis Abeba e in Costa d'Avorio; nei prossimi giorni sono previste ulteriori visite in Kenya, Marocco e Tunisia. In parallelo si sono svolte alcune riunioni con le principali istituzioni finanziarie internazionali che secondo me saranno molto importanti in questo ragionamento. 
Io sarò questa domenica in Egitto, insieme alla Presidente della Commissione europea Ursula von der Leyen e ad alcuni altri Primi Ministri: c'è un'iniziativa simile a quella che abbiamo portato avanti in Tunisia, quindi il Memorandum of Understanding, che stiamo portando anche in Egitto, e in parallelo c'è un lavoro di cooperazione bilaterale che verrà formalizzata durante la giornata di domenica che riguarda il Piano Mattei, particolarmente per la collaborazione in ambito agricolo e di formazione. Ma firmeremo anche una serie di intese di collaborazione nei settori della salute, del sostegno alle piccole e medie imprese e degli investimenti. 
Quindi diverse delle Nazioni che abbiamo presentato come i primi progetti pilota che partivano per il Piano Mattei sono già state oggetto di missioni, contatto e di un lavoro che sta andando avanti. Chiaramente siamo qui per rafforzare ancora questo lavoro. Perché? Perché per fare una cosa come quella che noi abbiamo in testa c'è bisogno del contributo di tutto il Sistema Italia e quindi ancora una volta ringrazio e sono molto contenta di poter contare sul contributo decisivo del nostro Sistema. Voglio anche dire che ci sono state molte persone - oltre quelle che noi avevamo già coinvolto - che hanno chiesto di essere parte di questo tavolo. La convocazione di questa Cabina di regia sarà delle volte anche variabile, cioè puntiamo a coinvolgere altri mondi, altre persone, altre realtà che possono dare una mano; ma voglio dire che sono ottimista perché ho trovato davvero molto molto interesse, molta voglia di esserci da parte del nostro sistema e quindi una comprensione di fondo della strategia che stiamo cercando di mettere in campo e una condivisione di fondo di quella strategia.  Faremo tesoro ovviamente di questa disponibilità e cercheremo di sfruttarla al massimo. 
Sul vostro tavolo voi trovate una prima nota di sintesi del Piano, si tratta di un documento che chiaramente è in costante aggiornamento, che è aperto ai vostri contributi. Siamo qui proprio e prevalentemente per condividere la prima stesura, la prima sintesi, raccogliere i vostri contributi. L'unica cosa vi chiedo - sempre perché dobbiamo essere concreti e veloci - di farli arrivare alla Struttura di missione, quindi al Consigliere Saggio, entro la fine di questo mese. So che la tempistica è un po' ristretta, ma dobbiamo essere bravi e veloci perché questo ci consente così di arrivare a una stesura consolidata del testo che potremo poi approvare nella seconda riunione della Cabina di regia che vorrei convocare nel mese di aprile e continuare ad andare avanti con il nostro lavoro. 
Chiaramente, e concludo, scrivere una nuova pagina – questo obiettivo ambizioso che ha l’Italia - dei rapporti e della cooperazione con il continente africano non è qualcosa che possiamo o vogliamo fare da soli. Quello che ho in mente è che l'Italia può essere pioniera in questo nuovo approccio, ma è fondamentale che noi riusciamo - con il nostro buon esempio e se dimostriamo che funziona - a coinvolgere a livello internazionale tanti altri: riguarda il tema dell'Unione europea, riguarda il tema del G7 - non è un caso che abbiamo aperto il G7 proprio con il Vertice Italia-Africa, non è un caso che il tema del rapporto con l'Africa, del ruolo del continente africano nell'attuale contesto geostrategico sia una delle principali questioni che l'Italia ha scelto di portare nella sua presidenza del G7, che ha scelto di portare al Summit dei leader, che come voi sapete si svolgerà tra il 13 e il 15 di giugno, ma lungo tutto l’anno della nostra Presidenza. 
Se noi vogliamo riuscire in questo sforzo di immaginare una strategia italiana, che però è utile non solamente all'Italia, e convincere gli altri, portarli su quella strategia, è importante che sappiamo farlo bene noi. Se non lo sappiamo fare bene noi difficilmente coinvolgeremo gli altri. Questa è la ragione per la quale abbiamo voluto una struttura e una convocazione così ampia che potesse davvero coinvolgere tutti coloro che possono fare la differenza. 
Grazie per il contributo che molti di voi hanno già portato, grazie soprattutto per il contributo che porterete a partire da oggi. Noi siamo sempre a disposizione, questa è una delle nostre assolute priorità. Io mi fermo qui e do la parola ai Ministri che vogliono intervenire.
",2024-03-15,https://www.governo.it/it/articolo/prima-riunione-della-cabina-di-regia-il-piano-mattei-intervento-di-apertura-del-presidente
"“La riforma Fiscale – attuazione e prospettive”, intervento del Presidente Meloni","Buongiorno a tutti, grazie, saluto ovviamente tutti i colleghi, saluto i presenti, le autorità, ringrazio il Viceministro Leo e il Ministro Giorgetti che hanno voluto organizzare questo momento di confronto, al quale ho volentieri accettato l'invito a partecipare perché è un tema che noi consideriamo fondamentale per lo sviluppo e il benessere della nostra Nazione e quindi la materia che trattiamo oggi è anche una delle materie che sono al centro del lavoro di questo Governo. 
Noi affrontiamo un momento storico particolarmente complesso, soprattutto a livello internazionale e come sempre le crisi diventano anche un'occasione. In un momento storico come quello che stiamo affrontando ci viene imposto di dare risposte coraggiose e strutturali. È un momento storico che ci chiede di affrontare una volta per tutte questioni che finora non sono state affrontate a livello strutturale. Il tema del fisco è senza dubbio una di queste materie e lo rivendico perché è una delle prime materie che noi abbiamo voluto affrontare, approvando una riforma che era attesa da 50 anni e con la quale ci poniamo l'obiettivo di disegnare una nuova idea di Italia, che sia più vicina alle esigenze dei contribuenti, più attrattiva per le aziende, più attrattiva per gli investimenti. Nel farlo abbiamo dato seguito anche a un impegno che avevamo assunto con i cittadini quando abbiamo chiesto il consenso necessario a governare questa Nazione, l'avevamo scritto nel programma e lo stiamo facendo come è doveroso che sia. 
Perché era così prioritario per noi? Perché, a ben vedere, la riforma fiscale non è un semplice atto normativo, non è un complesso di misure tecniche, non è un ammasso di regole magari di difficile comprensione, riservato solamente agli addetti ai lavori. No, la riforma fiscale è uno dei perni attorno ai quali si costruisce e ruota il tessuto economico di una Nazione. È uno degli strumenti con i quali lo Stato può aiutare la società a crescere e a prosperare, mettendo chi crea ricchezza - che non è lo Stato, questo va sempre ricordato, ma sono invece le aziende, il tessuto produttivo, i lavoratori - nelle condizioni migliori per produrla. Perché più ricchezza verrà prodotta e più lo Stato potrà utilizzare la parte di quella ricchezza che gli compete per dare le risposte che i cittadini attendono.
La riforma fiscale è lo strumento con il quale lo Stato raccoglie le risorse necessarie a erogare i servizi pubblici, a far funzionare la macchina pubblica, a rendere la società più equa, redistribuendo le risorse, particolarmente - come noi stiamo tentando di fare - a favore dei più fragili. Questo è quello che deve fare un sistema fiscale. Un sistema fiscale non nasce per soffocare la società, ma nasce per aiutarla a prosperare. Non è uno strumento attraverso il quale lo Stato si impone sul cittadino, ma è uno degli strumenti attraverso i quali lo Stato può dare risposte ai cittadini.
Non deve opprimere le famiglie con regole astruse, incomprensibili, un livello di tassazione ingiusto che non corrisponde spesso al livello dei servizi che poi lo Stato eroga con le risorse che raccoglie. Il sistema fiscale deve chiedere il giusto e deve sapere usare ciò che chiede ai cittadini con lo stesso criterio che userebbe un buon padre di famiglia, e cioè con buon senso, lungimiranza, senza sprecare quelle risorse. Questo è un elemento fondamentale se quelle risorse si vogliono raccogliere. 
Non penso e non dirò mai che le tasse siano una cosa bellissima. Sono una cosa bellissima le libere donazioni, non i prelievi imposti per legge. E proprio per questo penso che sia grande la responsabilità di chi è chiamato a gestire le risorse che arrivano da quei prelievi, che non possono essere utilizzate in modo irresponsabile, ancora peggio se per garantirsi facile consenso nell'immediato e lasciare a chi viene dopo a ripagare quell'irresponsabilità, ma devono essere immaginate in modo tale da far sì che chi ha pagato quelle tasse comprensibilmente “controvoglia” possa almeno dire: però sono risorse spese per cose utili, per cose utili a me, per cose utili alla comunità nazionale. 
Questa è la visione che stiamo cercando di realizzare, è la visione che ci ha spinto ad assumerci la responsabilità storica di abbandonare la logica degli interventi-spot per portare avanti una riforma del fisco che fosse organica.
Lo abbiamo fatto perché riteniamo che solo con una riforma organica e complessiva si possa puntare a raggiungere uno dei nostri grandi obiettivi che è quello di una riduzione generalizzata della pressione fiscale che grava sulle spalle delle famiglie e delle imprese di questa Nazione. Appena insediati ci siamo messi subito al lavoro, abbiamo approvato una Legge delega alla quale stiamo dando rapida attuazione. Voglio davvero ringraziare sinceramente particolarmente il Viceministro Leo per il lavoro puntuale, molto determinato, che sta portando avanti in questo senso.
Dall'approvazione definitiva della delega sono passati sette mesi. In quei sette mesi noi abbiamo varato ben dieci decreti attuativi, otto dei quali sono stati già approvati in via definitiva. E questa velocità di attuazione penso che renda molto bene la misura di quanto consideriamo centrale questa materia. Su questa riforma, chiaramente, come su quasi tutto quello che facciamo, è stato detto di tutto di più. Ci hanno accusato di voler aiutare gli evasori, di voler allentare le maglie del fisco, di voler nascondere dei condoni immaginari. Non argomenterò in risposta a queste accuse con le mie idee, perché ringraziando Dio a smentire queste accuse ci sono i numeri che a differenza delle idee non sono opinabili.
I numeri ci dicono che il 2023 è stato un anno record nella lotta all'evasione fiscale, con un'attività di recupero da parte dell'Agenzia delle Entrate che ha portato nelle casse dello Stato ben 24,7 miliardi, cioè 4 miliardi e mezzo in più rispetto all'anno precedente, una cifra mai raggiunta nella storia di questa Nazione. A questi vanno aggiunti 6,7 miliardi di Euro che sono frutto dell'attività che sempre l'Agenzia delle Entrate ha svolto per conto di altri enti: INPS, INAIL, Ministeri, Prefetture e Comuni.  
Sommando queste due cifre si arriva alla cifra record di 31 miliardi di euro. Si tratta chiaramente di risultati ottenuti grazie all'ottimo lavoro della Guardia di Finanza, dell'Agenzia delle Entrate - che ringrazio - ma anche grazie a norme specifiche che questo Governo ha introdotto. Penso ad esempio alle norme che abbiamo introdotto per contrastare il fenomeno odioso delle cosiddette attività “apri e chiudi”, una misura che avevamo invano proposto anche ai governi precedenti, sui quali c'era stata una incomprensibile chiusura e che invece sta dando ottimi frutti. 
Il messaggio che vogliamo dare è molto semplice. Non abbiamo amici ai quali fare favori, se non gli italiani onesti che pagano le tasse e contribuiscono al mantenimento del bilancio pubblico. Gli unici amici che abbiamo sono gli italiani onesti anche quando non riescono a pagare, ma che vogliono farlo. Non c’è spazio per chi vuole fare il furbo, ma chi è onesto e si trova in difficoltà merita di essere aiutato e di essere messo in condizione di poter pagare ciò che deve. 
E lo sanno bene anche cittadini e imprese, lo dimostra il dato sulle somme versate spontaneamente all'Agenzia delle Entrate, che sono aumentate di oltre 26 miliardi di euro rispetto al 2022. Perché? Perché uno Stato giusto, uno Stato comprensivo, uno Stato disponibile, è uno Stato che non viene più percepito come un avversario, a volte addirittura come un nemico e di conseguenza è uno Stato che non merita di essere aggirato. 
Questa è la scommessa culturale che noi abbiamo fatto e i dati ci dicono che funziona. Lavoriamo su questo principio con senso pratico, con pragmatismo, lo abbiamo dimostrato anche mettendo a terra la Legge delega, confrontandoci con il Parlamento, approvandola con l'appoggio di una parte dell'opposizione che pure voglio ringraziare per il suo contributo fondamentale. 
Abbiamo lavorato e lavoriamo per aumentare e migliorare l'equità del sistema fiscale anche attraverso innovazioni che favoriscono una collaborazione maggiore tra il fisco e i contribuenti,  mi riferisco ad esempio al concordato preventivo biennale per i contribuenti di minori dimensioni, misura che apre nuove possibilità ad oltre 4 milioni di imprenditori e lavoratori autonomi consentendo a loro di pianificare il futuro con maggiore serenità e consentendo a noi, allo Stato, di poter contare su maggiori entrate e su entrate certe. 
In pochi mesi abbiamo avviato la riforma dell'IRPEF con la riduzione da 4 a 3 aliquote, che è un intervento con un effetto diretto tangibile sulle tasche dei lavoratori e dei pensionati. Abbiamo regolato la fiscalità internazionale, abbiamo rivisto il contenzioso, gli adempimenti, soprattutto le sanzioni. Stiamo lavorando per allineare le sanzioni ai parametri europei, perché le sanzioni che avevamo erano sproporzionate, illogiche, vessatorie, e a giudicare dai dati dell'evasione fiscale, che sono sostanzialmente rimasti immutati, nonostante l'inasprirsi delle sanzioni, anche abbastanza inutili. Queste misure sono, come dicevo, espressione di una visione, una visione di un'Italia in cui il fisco finalmente viene visto come un alleato per la crescita e per lo sviluppo, un'Italia nella quale imprenditori, lavoratori autonomi, dipendenti, pensionati, possano sentirsi supportati dalle istituzioni, un'Italia nella quale tutti remano nella stessa direzione perché hanno un obiettivo comune che è far crescere insieme questa Nazione. 
La riforma fiscale è solo l'inizio di questo percorso. Continueremo a lavorare per migliorare il sistema, per renderlo sempre più equo, sempre più funzionale alle esigenze di tutti i cittadini. 
Prima di concludere voglio aggiungere un'ultima considerazione e questa considerazione riguarda i testi unici, tema insieme agli altri sui quali chiaramente entreranno più nel tecnico il Ministro Giorgetti e il Viceministro Leo.
Noi abbiamo predisposto delle bozze che metteremo in consultazione, anche qui accoglieremo gli spunti sia della politica che degli addetti ai lavori per recepire tutte le osservazioni e poi varare un sistema fiscale che sia molto più semplice, dove la certezza del diritto è la cifra fondamentale di tutta la riforma. 
Lasciatemi dire però che sono molto fiera che sia questo il Governo che sta mettendo ordine in una materia che per moltissimi anni si è preferito riporre in un cassetto perché era troppo complessa per essere affrontata. Sono molto fiera che sia questo il Governo che sta allineando l'Italia ai principali standard europei in ambito fiscale, e che sta lavorando per dare modo alle nostre imprese, ai nostri cittadini, di competere alla pari con le altre economie del G7, con tutte le principali economie mondiali. Sono molto fiera che sia questo il Governo che sta consegnando ai cittadini un fisco più equo, più giusto e più comprensibile. 
Abbiamo chiaramente ancora molto lavoro da fare, però abbiamo anche un vantaggio che altri prima di noi non hanno avuto, che è il vantaggio del tempo, e cioè la possibilità di avere davanti un orizzonte di legislatura che ci consente di fare le cose bene, con buon senso e nell'interesse degli italiani. Grazie a tutti coloro che intenderanno continuare a collaborare con noi su questo obiettivo che è un obiettivo non di un partito politico, non di una maggioranza di governo, ma ritengo debba essere un obiettivo della Nazione nel suo complesso. Grazie.
",2024-03-13,https://www.governo.it/it/articolo/la-riforma-fiscale-attuazione-e-prospettive-intervento-del-presidente-meloni/25218
Accordo per lo sviluppo e la coesione tra il Governo e la Regione Toscana: intervento del Presidente Meloni,"Buonasera a tutti.
Grazie di essere qui, grazie al Presidente Eugenio Giani, grazie a tutta la Giunta, al Consiglio regionale, ai parlamentari presenti, ai tanti sindaci che vedono in sala, grazie alla stampa, al Ministro Fitto, a tutte le autorità. Grazie per questa bella occasione che ci vede oggi firmare questo Accordo di coesione, il quindicesimo Accordo che il Governo nazionale firma con una Regione o con una Provincia autonoma, un lavoro molto complesso che ci sta portando su tutto il territorio nazionale, del quale andiamo particolarmente fieri.
Risorse importanti che arrivano sul territorio partendo da ciò a cui servono i fondi di sviluppo e coesione, che dobbiamo ricordare sono quei fondi che per antonomasia servono a combattere le disparità tra i territori. 
E noi sappiamo che questa è una Nazione nella quale le disparità non mancano, quella più famosa di tutte tra il Nord e il Sud, ma anche quella tra la costa tirrenica e la costa triatica, quelle interne agli stessi territori, alle stesse regioni, tra le aree interne e le città e sono fondi estremamente preziosi quelli che noi, che sono oggetto oggi del nostro accordo Presidente Giani e quindi sono molto contenta del lavoro che abbiamo fatto insieme per arrivare fin qui, perché questo accordo è estremamente serio e sono anche contenta del lavoro che il Governo ha fatto a monte per consentire di arrivare alla firma di questi Accordi di coesione, proprio perché i Fondi di sviluppo e coesione sono fondi particolarmente importanti. 
La responsabilità delle istituzioni, a partire dal Governo nazionale, per arrivare ovviamente alle autonomie locali, è quella di fare in modo che queste risorse arrivino a terra tutte il più velocemente possibile. E allora mi piace fare mezzo passo indietro per raccontare di questo lavoro, che particolarmente il Ministro Fitto, che ringrazio, ha portato avanti in questo anno, per riorganizzare il Fondo di sviluppo e coesione e garantire che la spesa fosse più efficace e più efficiente.
Quando noi siamo arrivati abbiamo avviato, come il Presidente Giani sa benissimo, un'interlocuzione con tutti i Presidenti delle Regioni, con i Presidenti delle Province autonome per fare stato sull'attuazione dei Fondi di coesione, sulla realizzazione delle opere che con quei fondi si finanziavano e abbiamo trovato una situazione che era oggettivamente, diciamo così, imperfetta e che prevedeva ad esempio nella vecchia programmazione 2014-2020 - quindi quella conclusa già qualche anno fa - su una disponibilità complessiva di 126 miliardi di euro, una spesa effettiva di circa 47 miliardi di euro. 
E allora sempre con i Presidenti delle Regioni, con i Presidenti delle Province autonome abbiamo cercato di capire quali fossero i problemi strutturali, quali fossero le difficoltà e come si potesse lavorare insieme per migliorare questa percentuale, perché decisamente l'Italia non è una Nazione che naviga nell'oro e quindi non è neanche una Nazione che si può permettere di disperdere risorse che sono a disposizione. 
Siamo arrivate così a questo decreto che si chiama Decreto Sud che riorganizza il Fondo di sviluppo e coesione, che istituisce gli Accordi di coesione, che hanno alcune importanti interessanti iniziative dal mio punto di vista. Da una parte chiaramente il tentativo di dare a questa Nazione nel suo complesso una strategia. Noi firmiamo gli Accordi di coesione su proposte che arrivano dalla Regione, come è giusto e normale che sia, condivise dal Governo nazionale, non perché si voglia chiaramente limitare l'autonomia dei territori, ma per fare in modo che il lavoro che ogni Regione fa sia messo in relazione con le altre, in una strategia, proprio perché è importante mettere insieme l'orgoglio dell'identità del territorio con l'unicità della Nazione. 
Abbiamo tentato di fare questo lavoro attraverso la revisione del Fondo di sviluppo e coesione. Abbiamo cercato di investire di più sul principio di responsabilità perché ci sono state realtà nelle quali la spesa, non è il caso del quale parliamo oggi, ma insomma in cui è rimasta un po' indietro e quindi anche qui abbiamo previsto la possibilità dei poteri sostitutivi quando ci sono degli intoppi che non consentono di arrivare alla spesa delle risorse. Abbiamo previsto fin anche il definanziamento per consentire eventualmente di utilizzare risorse che rischiano di essere disperse su altri obiettivi che possono essere invece centrati e abbiamo cercato di dare una mano alle Regioni perché una delle innovazioni più diciamo ben viste dai Presidenti delle Regioni e dalle Regioni è che noi con gli Accordi di coesione garantiamo anche la somma di cofinanziamento dei fondi europei, perché c'è anche questo, cioè una delle ragioni per le quali noi siamo rimasti delle volte soprattutto sui fondi europei indietro è che spesso manca la quota di cofinanziamento e destinando noi la quota di cofinanziamento consentiamo alle Regioni di liberare una parte, faceva riferimento a questo, una parte dei propri bilanci per altre importanti iniziative e necessità che tutti i territori hanno. 
Io credo che questo sia stato e che sia un lavoro molto prezioso e credo anche che sia un lavoro prezioso se noi lo mettiamo in rete con le altre fonti di finanziamento che abbiamo, che era un'altra questione. 
Non è stato un caso che quando io ho formato il Governo ho voluto dare allo stesso Ministro la competenza dei fondi di coesione, dei fondi europei e del PNRR, perché l'altro rischio che non dobbiamo correre è quello di avere diverse fonti di finanziamento che non si parlano tra di loro e dove si è meno coperti da una parte si può andare chiaramente in soccorso con le risorse delle quali si dispone. 
E questo mi consente di fare un cenno anche alla vicenda del PNRR, altra questione molto complessa sulla quale stiamo cercando di fare del nostro meglio e con risultati che oggettivamente sono oggi degli ottimi risultati. Noi abbiamo, come voi sapete, il PNRR più impattante, più imponente d'Europa. Molto spesso abbiamo letto dei dubbi sulla capacità, la possibilità dell'Italia di riuscire a spendere queste risorse e di riuscire a spenderle nei tempi molto contingentati, previsti dal PNRR, però, obiettivamente, delle volte ci sottovalutiamo, perché poi lo stato dell'arte della situazione è che nel 2023 l'Italia ha presentato gli obiettivi della terza rata, ha ottenuto il pagamento della terza rata, ha presentato gli obiettivi della quarta rata, ha ottenuto il pagamento della quarta rata, è la prima Nazione d'Europa ad aver presentato gli obiettivi della quinta rata e abbiamo rinegoziato il PNRR. Anche qui perché? Abbiamo rinegoziato il PNRR perché da quando il primo PNRR era stato scritto ad oggi è mutato il contesto e siccome le risorse sono strumenti, quegli strumenti vanno adeguati a un contesto che muta.
Questa revisione ci ha consentito di mettere in sicurezza alcuni interventi e ci ha consentito di liberare 21 miliardi di euro di risorse su priorità che abbiamo tutti. Penso al tema del mondo produttivo, del sistema produttivo. 12 miliardi di questi 21 miliardi andranno al nostro sistema produttivo. 6, oltre 6 miliardi su Transizione 5.0, quindi sul tentativo e il sostegno alle nostre aziende in materia di innovazione. Perché noi dobbiamo ricordarci, ne parlavamo stamattina in un convegno sulla riforma fiscale, che la ricchezza non la crea lo Stato, la ricchezza non la creano le istituzioni, la ricchezza la creano le imprese con i loro lavoratori e più si mettono quelle persone nelle condizioni di produrre quella ricchezza e più una parte di quella ricchezza rientrerà anche allo Stato e quindi è nostro interesse fare del nostro meglio per rendere il nostro sistema produttivo competitivo. 
Quindi le aziende, l'agricoltura, anche qui credo che a nessuno di noi servisse vedere i trattori in piazza per sapere che il nostro mondo agricolo è in difficoltà, contesto internazionale particolarmente complesso, costi di produzione che aumentano, prezzi di vendita che diminuiscono, scelte dal mio punto di vista discutibili. Oggi obiettivamente il mondo agricolo ha bisogno di aiuto e nella rinegoziazione del PNRR noi siamo passati da 5 a 8 miliardi di investimento, particolarmente sull'agrivoltaico e sui contratti di filiera, perché l'altra grande sfida – lei citava il rigassificatore di Piombino - è la transizione energetica ed è una sfida particolarmente, dal mio punto di vista, strategica per l'Italia, perché le crisi portano sempre con sé anche delle opportunità. 
In questa crisi che noi abbiamo avuto all'indomani della guerra d'invasione russa contro l'Ucraina, crisi inizialmente prevalentemente energetica, chiaramente tutti quanti ci siamo dovuti riorganizzare. In quel doversi riorganizzare l'Italia oggi ha se non altro una posizione geostrategica particolarmente favorevole. Noi siamo una piattaforma in mezzo al Mediterraneo, siamo una Nazione nella quale l'energia, soprattutto l'energia verde, l'energia da fonti rinnovabili, può essere prodotta in grandi quantità, ma siamo anche i dirimpettai del continente che più di tutti può oggi produrre energia e siamo la porta d'ingresso tra un continente, l'Africa, potenzialmente enorme produttore di energie, particolarmente di energia pulita, e un continente, l'Europa, che ha un problema di approvvigionamento energetico. L'interesse dell'Italia è che noi siamo la porta con le giuste infrastrutture e con i giusti investimenti, perché poi quando si ha una strategia, quella strategia va anche sostenuta. 
Dopodiché, sempre nell'ambito PNRR, si citava il tema della sanità, che è chiaramente grande questione, non è un caso che abbiamo con la legge di bilancio fatto del tema della sanità una delle priorità che avevamo con le poche risorse a disposizione. Abbiamo portato il fondo sanitario al suo massimo storico con 136 miliardi, ma con il PNRR abbiamo liberato altri 750 milioni da destinare sempre alla sanità, secondo me e secondo noi con priorità allo smaltimento delle liste d'attesa, che sono oggi il tema, se vogliamo, più sentito dai nostri cittadini. È una questione che ci vede tutti quanti dover lavorare per migliorare una condizione oggettivamente molto complessa. 
Un lavoro di riorganizzazione di questi fondi complessivo che secondo me sta dando ottimi risultati e che ci porta oggi alla firma di questo Accordo di coesione. Con l'Accordo di oggi noi destiniamo complessivamente alla Regione Toscana risorse del Fondo di sviluppo e coesione per oltre 683 milioni di euro, come ricordava il Presidente Eugenio Giani. Di questi 110 erano già stati assegnati come anticipo nel 2021. Se a queste risorse FSC, che includono, come dicevamo, anche i 102 milioni necessari a cofinanziare i programmi europei, aggiungiamo i 381 milioni che sono già stati resi disponibili da altre fonti finanziarie, arriviamo a un investimento complessivo, importante dal mio punto di vista, di circa un miliardo di euro. 
E con questi Fondi vengono finanziati complessivamente 176 progetti, che ora vi elenco. No, sto scherzando, chiaramente non intendo elencare 176 i progetti, ma citare alcune delle questioni principali e delle quali insieme ci siamo occupati e ci stiamo occupando: 32 milioni di euro destinati alla riqualificazione urbana; 300 milioni di euro dedicati alla rete infrastrutturale via aria; 5 milioni di euro dedicati al rafforzamento del trasporto pubblico locale - il Presidente ne ha già parlato; 20 milioni di euro per gli impianti sportivi, 15 milioni di euro per il cofinanziamento del Polo ospedaliero universitario Nuovo Santa Chiara, 6 milioni e mezzo di euro per il consolidamento antisismico degli edifici scolastici; 13 milioni di euro destinati al recupero e alla valorizzazione di importanti beni culturali; senza dimenticare ovviamente la messa in sicurezza ambientale - particolarmente in una Regione come questa il tema della tutela della salvaguardia dell'ambiente diventa centrale. A questo capitolo sono destinati 25 milioni di euro, dei quali 15 milioni per la messa in sicurezza del territorio, la prevenzione del rischio di frane, il consolidamento degli argini dei fiumi. E questo è un tema che io voglio sottolineare perché è sempre una scelta coraggiosa fatta dalla politica, ce lo dobbiamo dire. 
Tutti parliamo sempre giustamente di messa in sicurezza del territorio, poi da lì a metterci sopra le risorse ce ne passa. Perché? Perché la spesa per la messa in sicurezza del territorio è una spesa poco redditizia sul piano del consenso. Se riesci a fare il lavoro per cui quelle risorse sono state destinate, cioè a evitare che ci siano delle tragedie, nessuno te lo riconoscerà banalmente perché le tragedie non sono esistite. Io ogni tanto racconto questa storia che mi colpì molto quando la lessi, di questo sindaco di un Comune giapponese che si chiama Fudai, uno dei comuni che furono travolti dallo tsunami del 2011. Quando nel 2011 è arrivato questo tsunami che, come voi sapete, ha fatto oltre 20.000 morti, ha portato devastazione in tutti i territori sui quali si è abbattuto, dei comuni interessati ce n'è stato uno solo che si è salvato, che ha avuto solamente uno spavento, ma non ha avuto vittime, ed è questa città che si chiama Fudai. Perché? Nel 1967 l’allora sindaco di Fudai, che era un signore visionario, decide di spendere l'equivalente oggi di 25 milioni di euro per elevare una barriera anti-tsunami alta 16 metri. È stato linciato dai suoi cittadini che dicevano che era un'opera inutile, che dicevano che si stavano gettando i soldi, che dicevano che era un'opera brutta. Poi, quando è arrivato lo tsunami e Fudai è rimasta illesa, l'allora sindaco è diventato un eroe della città, solo che intanto era morto. Cioè a dire: è una scelta coraggiosa quella di mettere le risorse sulla messa in sicurezza, di spendere le risorse sulla messa in sicurezza del territorio, ma è anche una scelta che fanno i politici che hanno una coscienza, che si pongono il problema chiaramente di evitare che alcune cose accadano e, particolarmente, dicevo, in un territorio come questo è molto importante. 
E questo mi porta anche a fare stato del lavoro che stiamo portando avanti insieme al Presidente Gianni per la Toscana in seguito agli eventi catastrofici che si sono verificati a partire dallo scorso 29 ottobre, che hanno chiaramente stravolto la vita di molti toscani.
Come lei ricordava, ci siamo sentiti immediatamente. Il governo allora ha tempestivamente messo a disposizione, che sono già nella disponibilità del Commissario, i 33 milioni iniziali per fare fronte all'emergenza, ma tenendo insieme tutti i provvedimenti, sui quali sono andata a rifare l'elenco, che sono stati varati dal governo, complessivamente oggi ci sono a disposizione circa 189 milioni tra interventi di soccorso e assistenza alla popolazione, ripristino alla funzionalità delle infrastrutture dei servizi pubblici, gestione dei rifiuti e delle macerie, garanzia di continuità amministrativa nei territori interessati, ovviamente interventi in favore dell'agricoltura, dell'industria, delle aziende esportatrici. Quello che aggiungo oggi è che siamo finalmente riusciti a definire la copertura dei 66 milioni di euro che sono necessari al sostegno delle famiglie e delle imprese colpite per fronteggiare i bisogni prioritari. Questo lavoro ci consente, la settimana prossima, di presentare un emendamento al decreto PNRR che è in conversione alla Camera, quindi di avere le risorse immediatamente disponibili. Nel contempo, come Presidente Giani sa, abbiamo attivato l'interlocuzione con la Commissione europea per finanziare ulteriori interventi con il Fondo di solidarietà europeo: la quantificazione in percentuale rispetto al danno dovrebbe portare a un contributo di circa 67 milioni di euro.
Infine, tornando al tema del PNRR, nel decreto PNRR, come voi sapete, il Governo ha salvaguardato i 55 milioni di euro che erano destinati alla costruzione dello Stadio Franchi di Firenze, che però era stato ritenuto inammissibile dalla Commissione europea, nell'ambito dei piani integrati. Non è stato facile perché, in assenza di altri progetti immediatamente disponibili, è stata una trattativa abbastanza complessa, però quei fondi sono a disposizione e, sulla base di quei fondi che siamo riusciti a mettere in sicurezza, avvierei con tutta la Città metropolitana, con i sindaci dei Comuni della Città metropolitana, con il Presidente della Regione nelle prossime settimane un'interlocuzione per capire come meglio spendere queste risorse, considerato anche che nella Provincia ci sono circa 17 Comuni che rientrano sempre tra i Comuni alluvionati. 
Questo per dire – e concludo ringraziando ancora il Presidente Giani e ringraziando tutti voi - che nelle prossime settimane avremo ancora del lavoro da fare immediato e confido che lo continueremo a fare con la stessa concretezza, con la stessa disponibilità, insomma con la stessa ansia per tutti noi di fare il meglio che possiamo per i nostri cittadini che abbiamo dimostrato nei mesi passati. Grazie davvero. 
 
",2024-03-13,https://www.governo.it/it/articolo/accordo-lo-sviluppo-e-la-coesione-tra-il-governo-e-la-regione-toscana-intervento-del
"""L'Intelligenza Artificiale per l'Italia"", il videomessaggio del Presidente Meloni","Buongiorno a tutti e grazie soprattutto al Sottosegretario Alessio Butti per aver organizzato questa iniziativa, che io considero estremamente importante perché l’intelligenza artificiale è la più grande rivoluzione di questo tempo, ed è anche la principale sfida che abbiamo davanti, dal punto di vista antropologico, dal punto di vista economico, dal punto vista produttivo e sociale.
Noi eravamo abituati ad un progresso che aveva come obiettivo soprattutto quello di ottimizzare le capacità umane e che si concentrava essenzialmente sulla sostituzione del lavoro fisico, in un mondo nel quale l’uomo rimaneva comunque al centro e poteva anzi concentrarsi sui lavori di concetto, sui lavori di organizzazione. L’intelligenza artificiale ha ribaltato questo paradigma, perché ad essere soppiantato oggi non è più il lavoro fisico, ma rischia di essere l’intelletto umano, ovvero ciò che da sempre ha reso l’uomo insostituibile rispetto ad una macchina, insostituibile da una macchina.
È una tecnologia che può sprigionare tutto il suo potenziale positivo solo se il suo sviluppo si muoverà in un perimetro di regole etiche che mettano al centro la persona, i suoi diritti e i suoi bisogni. Questa è la bussola che ha orientato e continuerà a orientare il nostro lavoro, a ogni livello. A partire chiaramente dalla Presidenza del G7.
In questa sfida, il Governo ha scelto di avvalersi di un Comitato composto dai migliori esperti italiani che in questi mesi hanno lavorato con grande competenza per definire un documento di supporto alla definizione della Strategia nazionale per l’intelligenza artificiale, che è il documento dal quale noi partiamo per fare il lavoro che stiamo portando avanti. Il Comitato ha dato un contributo straordinario e, per questo, voglio ringraziare tutti i suoi componenti che intendo ricevere presto a Palazzo Chigi.
Anche in virtù di questo apporto, il Governo sta predisponendo un provvedimento di legge che ha come obiettivo quello di stabilire alcuni principi, determinare le regole complementari a quelle del regolamento europeo che è in via di approvazione e individuare le misure più efficaci per stimolare il nostro tessuto produttivo. E, inoltre, stiamo lavorando per individuare l’organismo più idoneo a svolgere le funzioni di Autorità competente sull'uso delle tecnologie basate sull'intelligenza artificiale.
Noi siamo convinti che possa e debba esistere una via italiana all’intelligenza artificiale, una via italiana allo sviluppo dell’intelligenza artificiale, una via italiana al governo dell’intelligenza artificiale.
Possiamo costruire questa strada solo attraverso un forte sostegno alla ricerca, alla sperimentazione, a quelle realtà produttive che in Italia già esistono ma che hanno ovviamente bisogno di essere valorizzate per diventare più forti e più competitive.
È un obiettivo ambizioso, che ha bisogno del contributo di tutto il Sistema Italia per poter essere raggiunto. Ma chiaramente quel Sistema Italia ha bisogno che si parta dai grandi ""campioni"" di questa Nazione. E per questo voglio ringraziare Cassa depositi e prestiti, segnatamente CdP Venture Capital, perché grazie al loro impegno sarà possibile investire un miliardo di euro sull’intelligenza artificiale, sia creando un nuovo fondo di investimento proprio specializzato sulla intelligenza artificiale, sia utilizzando fondi di investimenti che sono già attivi ma che coinvolgono questa tecnologia. È un meccanismo che chiaramente parte per fare moltiplicatore e che serve ad attirare ulteriori investimenti.
E allora grazie ancora al Sottosegretario Butti, a tutti i relatori che animeranno i lavori di oggi. Il Governo chiaramente farà tesoro dei vostri contributi, delle vostre proposte, io farò tesoro dei vostri contributi, delle vostre proposte, soprattutto nel mio ruolo di Presidente del G7: sapete che l’Italia ha scelto di portare proprio il tema dell’intelligenza artificiale e del suo sviluppo, del suo governo come questione centrale durante la propria Presidenza italiana. E chiaramente fino ad allora - e oltre - dovremmo continuare a confrontarci perché è dal confronto e dal dibattito delle idee che arrivano sempre le soluzioni più efficaci e innovative ai problemi del nostro tempo.
Quindi davvero grazie per questa iniziativa molto importante, mi dispiace davvero di non aver potuto essere con voi fisicamente, ma farò totalmente tesoro del vostro contributo.
",2024-03-12,https://www.governo.it/it/articolo/lintelligenza-artificiale-litalia-il-videomessaggio-del-presidente-meloni/25193
"Firma dell'Accordo per lo sviluppo e la coesione tra il Governo e la Provincia autonoma di Bolzano, intervento del Presidente Meloni","Buonasera a tutti. Grazie di avermi invitato. Grazie al Presidente Arno Kompatscher, a tutto il Consiglio Provinciale della Provincia autonoma di Bolzano, grazie al Vice Presidente Galateo, grazie al Ministro Fitto, grazie ai parlamentari, ai sindaci, a tutte le autorità, alla stampa e a tutti voi che siete in sala. Sono particolarmente contenta che la firma di questo Accordo di coesione tra il Governo nazionale e la Provincia autonoma di Bolzano si svolga oggi in questo luogo straordinario che ci è stato raccontato e che è una finestra europea aperta sull'innovazione. Ed è particolare che questa iniziativa cada proprio oggi perché mentre noi siamo qui oggi a Bolzano il Governo ha organizzato parallelamente una lunga giornata d'approfondimento, voluta e promossa dal Sottosegretario all'innovazione Alessio Butti, che tratta con tutte le realtà competenti in materia la questione dell'intelligenza artificiale, forse una delle più grandi sfide con le quali abbiamo a che fare in questo tempo. Nel mio intervento di saluto che ho dovuto mandare ieri all'iniziativa annuncio, per il tramite di Cassa Depositi e Prestiti, un investimento di un miliardo di euro per lo sviluppo dell'intelligenza artificiale, perché chiaramente una Nazione come la nostra - prendendo spunto anche dal lavoro straordinario che tanti ricercatori fanno qui su una materia come questa - non può rimanere indietro, deve riuscire a essere competitiva, deve riuscire a fare il proprio lavoro per creare campioni nazionali e dall'altra parte questo nostro impegno si innesta con un quadro regolatorio necessario, che è anche uno dei temi principali che porteremo all'attenzione del G7 del quale siamo presidenti durante questo 2024. Perché vedete il progresso, la scienza, la tecnologia sono sempre strumenti neutrali e l'impatto positivo o negativo che hanno dipendono sempre dalla nostra capacità di governarli.
L'intelligenza artificiale è una grandissima opportunità, può essere una grandissima opportunità, ma allo stesso tempo porta con sé numerosi rischi. Dobbiamo essere in grado di governarla nel modo giusto garantendo che l'uomo rimanga centrale rispetto al processo. Noi siamo sempre stati abituati a un progresso che ottimizzava le competenze umane, ma c'è un'innovazione particolare nell'intelligenza artificiale generativa e cioè che quella sostituzione di lavoro che il progresso ci ha sempre aiutato a fare si concentrava sul lavoro fisico e consentiva agli uomini e alle donne di concentrarsi invece sui lavori di concetto, di organizzazione, di aumentare, di elevare le loro competenze. Oggi chiaramente quando l'intelletto è parte, può essere parte di questo lavoro di sostituzione, il meccanismo cambia. Noi dobbiamo riuscire a utilizzare le opportunità che l'intelligenza artificiale ci mette a disposizione senza creare un mondo nel quale sempre più persone potrebbero non essere necessarie, in una verticalizzazione della ricchezza che farebbe un gioco al cubo rispetto a quello che abbiamo già visto accadere con la globalizzazione senza regole che domani potrebbe preoccuparci. Allora tutti questi problemi, ammesso che la politica nella sua capacità di essere veloce nelle tempistiche, possa essere al passo con una tecnologia che cresce molto velocemente, è oggetto del nostro lavoro. Conoscere più da vicino anche chi sviluppa queste tecnologie e quindi chi può raccontare con responsabilità a chi non ha la stessa competenza, quali sono le opportunità e i rischi, è preziosissimo. 
Sono particolarmente felice per questo di essere qui oggi al Noi Tech Park, di avere l'occasione di visitarlo, di approfondire il lavoro che viene fatto. Faccio i complimenti a tutti, compreso chi ha investito su un'iniziativa di questo tipo a tutti i livelli. 
Ma noi siamo qui per un'altra questione che veniva ricordata al Presidente Kompatscher, che è la firma del quattordicesimo Accordo di coesione, in questo caso tra il Governo nazionale e la Provincia autonoma di Bolzano, un'iniziativa che ci sta portando su tutto il territorio nazionale, della quale noi siamo molto fieri e che ha richiesto anche un lungo complesso lavoro prendendo a spunto proprio quello che il Presidente Kompatscher ricordava circa la capacità di queste amministrazioni, di questo territorio, di spendere tutte le risorse che arrivavano dai fondi nazionali, dai fondi europei senza consentire che niente tornasse indietro.
E vorremmo un po' tutti prendere a esempio questo territorio per portarlo su tutto il territorio nazionale, perché è esattamente il divario su questa capacità che ci ha spinto a fare il lavoro che abbiamo fatto. E consentitemi di fare mezzo passo indietro per raccontarlo, perché queste sono le classiche cose che non trovano grande diritto di cittadinanza sulla grande comunicazione, che chiaramente è più allettata dalla polemica quotidiana e le cose come queste, i lavori lunghi, sono un po' più noiosi per chi legge, ma raccontano del lavoro serio che a volte la politica sa fare. 
Quando noi siamo arrivati al Governo di questa Nazione, il Ministro Fitto - che voglio ringraziare davvero perché sta facendo un lavoro estremamente prezioso nelle sue complesse competenze - ha avviato con tutti i Presidenti di Regione, con i Presidenti delle Provincie Autonome, un lavoro di approfondimento su quello che accadeva relativamente ai Fondi di sviluppo e coesione. Voi sapete che i Fondi di sviluppo e coesione sono i fondi per eccellenza che servono a combattere le disparità, i divari tra i territori, e questa è una Nazione che di divari e disparità ne ha molti. Non solamente tra Nord e Sud, tra costa tirrenica e costa adriatica, ma all'interno delle stesse provincie, delle stesse regioni, ci sono delle disparità, magari tra le aree interne e le città, che vanno combattute. 
Ora, e siamo anche una Nazione che non naviga esattamente nell'oro, cioè che non ha sempre tutte queste risorse da investire. Fatto sta che purtroppo delle volte i soldi ci sono e non vengono spesi. Sul Fondo di coesione ciclo di programmazione 2014-2020, per darvi un dato, all'esito di questo lavoro che il Ministro Fitto ha fatto con tutte le amministrazioni competenti è venuto fuori che dei 126 miliardi di euro disponibili in quella programmazione, erano stati spesi 47 miliardi. 
E voi capite che una Nazione come la nostra, con le disparità che ha e con le risorse delle quali dispone, non si può permettere una cosa del genere. Non riguarda voi, ma riguarda l'esempio che si può dare, anche ad altri territori, sulla necessità per il bene dei cittadini di non farsi sfuggire neanche un euro. 
Quindi, Presidente Kompatscher, fermo restando che noi, sia sui Fondi di coesione che sul PNRR, se ci sono delle risorse e c'è qualcuno che le spende, alla fine faremo in modo che vengano spese, ma il nostro obiettivo purtroppo è quello di tentare di far spendere a tutti le risorse che sono state assegnate. 
Quindi io spero di doverle dire di no, perché vorrebbe dire che il nostro meccanismo ha funzionato, ma se così non fosse, esattamente come abbiamo previsto con il decreto che ha riorganizzato il Fondo di coesione, siamo pronti a intervenire. Perché quello che ha fatto arrabbiare qualcuno, pochissimi per la verità, - perché io voglio dire che su questi accordi di coesione noi stiamo sottoscrivendo con tutte le regioni italiane, c'è stata una grande collaborazione proprio trasversale alle forze politiche, salvo in un caso - è che noi abbiamo introdotto alcune innovazioni rispetto al passato con il decreto che riorganizzava il Fondo di coesione. La prima di questa innovazione è che chiediamo ai territori di finanziare proposte che dai territori arrivano, che siano però condivise anche dal Governo nazionale. Perché? Non perché noi si voglia limitare l'autonomia dei territori - come si vede anche dai provvedimenti che questo Governo porta avanti - ma perché non dobbiamo dimenticarci che facciamo anche parte di una strategia complessiva. E quindi se riusciamo lavorando con una regione, con le regioni immediatamente vicine, a mettere tutto in rete il lavoro che ciascuno fa diventa più prezioso per la Nazione nel suo complesso e perché vorremmo che dappertutto si desse priorità alle cose che sono davvero importanti, perché in alcuni casi abbiamo trovato anche cose che non erano esattamente prioritarie per lo sviluppo di questa Nazione. E poi abbiamo introdotto la possibilità di esercitare poteri sostitutivi quando ci fossero degli inadempimenti che impediscono che queste risorse arrivino a terra ed eventualmente il definanziamento di opere. Quindi è quella a cui deve puntare lei, Presidente, che alcune opere vengano definanziate. Ma chiaramente è un principio di responsabilità. E io penso che il principio di responsabilità in questa Nazione vada difeso e valorizzato, perché si vede che, dove è più forte quel principio i risultati arrivano. Poi ci sono dei problemi strutturali che noi stiamo, possiamo scaricare tutte le responsabilità, ci sono responsabilità dello Stato nazionale, ci sono responsabilità strutturali enormi, complesse, delle volte difficili da portare a termine rispetto ai propri impegni e stiamo cercando anche lì di disboscare e lavorare. 
E l'altro lavoro importante che abbiamo fatto parallelamente a questo dei Fondi di coesione riguarda il PNRR. Perché vedete non è un caso che quando io mi sono trovata a formare il Governo abbia scelto di mettere tutta la competenza dei Fondi di coesione, dei fondi europei e del PNRR in un unico ministero. Perché l'altra cosa un po' incredibile che è accaduta in questa Nazione è che queste linee di finanziamento a volte non si parlavano e magari si sovrapponevano o magari c'erano delle cose che venivano appunto finanziate anche oltre le necessità e cose che non venivano assolutamente finanziate. E allora lo stesso lavoro che abbiamo fatto sui Fondi di coesione lo abbiamo fatto anche sul PNRR. 
Ora voi ricorderete che sulla possibilità e capacità dell'Italia da una parte, e di questo Governo in particolar modo, di far camminare il PNRR e di spendere le risorse e di non avere difficoltà, si è fatta molta letteratura. È stato detto un po' di tutto sul fatto che con questo Governo ragionevolmente si sarebbero persi i soldi del PNRR, particolarmente se il Governo fosse andato avanti con la sua idea di rinegoziare il Piano. Quello che è accaduto però è un po' diverso dal racconto che si faceva: nel 2023 noi abbiamo completato gli obiettivi della terza rata, ottenuto il pagamento della terza rata, completato gli obiettivi
della quarta rata, ottenuto il pagamento della quarta rata, completato gli obiettivi della quinta rata, prima Nazione in Europa ad aver completato gli obiettivi della quinta rata e, mentre facevamo tutto questo, abbiamo anche rinegoziato il PNRR. Perché? Perché era importante rinegoziarlo, non chiaramente per fare questo gioco che spesso si fa in Italia, che come cambia il Governo si deve cambiare tutto, no, perché tra quando il PNRR era stato scritto ad oggi il contesto è mutato. Quando il PNRR è stato scritto, il primo PNRR, per esempio non c'era il conflitto in Ucraina e quindi al mutare del contesto, siccome gli strumenti sono strumenti, quegli strumenti vanno adeguati al contesto che ti trovi di fronte. E perché nel PNRR risultavano anche dei provvedimenti che con i tempi, particolarmente per i tempi stringenti che il PNRR ha, rischiavano di andare dispersi. Opere che non si sarebbero potute realizzare, soldi che ci sarebbero stati chiesti indietro. 
Abbiamo fatto questo lavoro di sistemazione, abbiamo trovato per quello che usciva dal PNRR fonti alternative di finanziamento, abbiamo liberato 21 miliardi di euro da investire su nuove priorità. E quelle priorità sono state e sono: il sistema produttivo, oltre 12 miliardi di euro di questi 21 vanno alle imprese di questa Nazione particolarmente per il tema dell'efficientamento energetico, per la questione agricola, agrivoltaico, contratti di filiera. Noi oggettivamente non abbiamo avuto bisogno di vedere i trattori in piazza per sapere che il mondo agricolo oggi sta affrontando delle difficoltà. Noi abbiamo un contesto nel quale i costi di produzione aumentano, i prezzi di vendita diminuiscono e sono anche state fatte delle scelte delle volte che non hanno tenuto in adeguata considerazione il pragmatismo che è necessario anche per realizzare la transizione verde, quindi abbiamo aumentato le risorse per il comparto agricolo, abbiamo aumentato le risorse sulla sanità, abbiamo messo oltre 6 miliardi su transizione 5.0, quindi proprio sul tema della transizione, della innovazione delle aziende. Perché come questo territorio dimostra molto bene noi dobbiamo sempre ricordarci che non è lo Stato a produrre ricchezza. Lo Stato non crea ricchezza, la ricchezza la producono le aziende con i loro lavoratori. Quello che compete allo Stato è mettere queste persone nelle condizioni di lavorare il meglio possibile perché più queste persone producono ricchezza e più anche lo Stato guadagnerà con la parte di risorse che torna per il tramite delle tasse che vengono pagate allo Stato italiano e che possono essere redistribuite possibilmente in modo equo. E in qualche maniera questo approccio di attenzione verso il mondo produttivo sta dando i suoi frutti perché poi in un contesto che è sicuramente molto molto complesso per tutti noi, alcuni dati incoraggianti - si parlava qui del pil pro capite, insomma di una situazione nella quale la capacità di governo ha prodotto i suoi risultati, a livello nazionale noi oggi abbiamo alcuni dati macroeconomici che sono molto incoraggianti - record di occupazione, record di numero di occupati, record di contratti stabili, record di aumento di occupazione femminile, la disoccupazione più bassa degli ultimi quindici anni. 
E questo ha prodotto nel 2023 un gettito per lo Stato italiano maggiore per 26 miliardi di euro e nello stesso anno il più alto valore mai registrato in termini di lotta all'evasione fiscale, con un approccio che per me deve essere non vessatorio ma collaborativo tra il fisco, quindi tra lo Stato e il cittadino, quindi il contribuente. 
E ci sono altri dati che sono, secondo me, importanti, interessanti. La diminuzione del rischio povertà, il fatto che il reddito reale delle famiglie in Italia, dati Ocse, sia aumentato dell'1,4%, mentre nella media dei Paesi Ocse diminuiva dello 0,2%. Scelte anche queste, concentrare le poche risorse che hai a sostenere particolarmente in un tempo di aumento di inflazione la capacità delle famiglie di difendere il proprio reddito. 
E l'ultimo dato che voglio dare da questo punto di vista che secondo me è molto interessante è quello sull'andamento dei Titoli di Stato, perché l'andamento dei Titoli di Stato è una fotografia sulla percezione che si ha di un'economia, sia a livello internazionale sia a livello nazionale. E questa deve essere una cosa dalla quale tutta l'Italia va fiera, perché non è una cosa che ha fatto il Governo, è la solidità economica di questa Nazione, come dicevo prima, e soprattutto qualcosa che dobbiamo ai tanti imprenditori, ai tanti lavoratori di questa Nazione. 
Quando noi qualche settimana fa abbiamo messo sul mercato 10 miliardi di Titoli di Stato italiano, mercato estero, sono arrivate richieste per 155 miliardi di euro. Significa che la percezione oggi della nostra economia è la percezione di un'economia solida, di un'economia affidabile, di qualcosa su cui vale la pena mettere al sicuro i propri risparmi. 
E l'altro dato molto bello, secondo me, riguarda il tema del cosiddetto BTP Valore. Il BTP Valore è un Titolo di Stato, che è stata una brillante idea del Ministro Giorgetti, dedicato ai piccoli risparmiatori italiani. In tre emissioni ha raggiunto la cifra storica record di 53 miliardi di euro. Perché è bello e perché è importante? È bello perché le famiglie e i piccoli risparmiatori di questa Nazione si fidano dello Stato, si fidano della loro Nazione, si fidano della loro economia. Ed è importante perché io sono sempre stata convinta che più parte del debito italiano noi riusciamo a rimettere in mani italiane e più il nostro destino anche sarà nelle nostre mani. Quindi noi offriamo ai piccoli risparmiatori italiani oggi un strumento per mettere a riparo i loro risparmi, in un tempo in cui le cose oscillano, e offriamo anche la possibilità alla nostra Nazione di poter meglio essere libera da pressioni di sorta che indipendono gli interessi dei propri cittadini. Quindi ci sono cose interessanti che accadono e che hanno bisogno di una politica che a tutti i livelli, dal livello nazionale al livello locale, dimostri di saper concentrare le risorse sulle cose davvero importanti, di saper fare le cose che promette, che farà, e di concentrare la propria attenzione su quello che produce un moltiplicatore, una strategia di lungo periodo. 
È un po' quello che facciamo con questo Accordo di coesione, con il quale noi assegniamo a questo territorio oltre 82 milioni di euro, dei quali 11 erano già stati assegnati come anticipo nel 2021. Se a queste risorse aggiungiamo quelle già rese disponibili da altre fonti di finanziamento che sono, se non vado errata, 19 milioni di euro, raggiungiamo un più volume di investimenti su questo territorio di 100 milioni di euro.
Sono risorse importanti, particolarmente quando le risorse, siamo sicuri, che arriveranno tutte a terra e che verranno spese nei tempi previsti. E noi abbiamo condiviso con la Provincia autonoma di Bolzano, con il Presidente Kompatscher, l'obiettivo di concentrare tutte queste risorse su un'unica grande priorità che era quella di rafforzare le infrastrutture della viabilità qui in alto Adige. Quindi ci sono cinque grandi progetti che noi finanziamo: alla variante della statale Bronzolo-Bolzano che era finanziata con le anticipazioni del 2021, si aggiungono la messa in sicurezza della Strada statale 40 nel comune di Curon, lo svincolo tra la statale del Tonale e della Mendola con quella dello Stelvio e soprattutto il secondo lotto della circonvallazione a Bolzano su via Einstein per decongestionare il traffico. Poi fatevi dire che per qualcuno che viene da Roma sentire parlare di decongestionare il traffico a Bolzano, diciamo, è un po' forte però capisco il vostro punto di vista. Chiaramente non si tratta solamente di potenziare la rete stradale, si tratta di decongestionare nodi strategici per incidere anche sulla riduzione delle emissioni, che è un altro obiettivo, simbolo per tutti noi, particolarmente su cui è impegnato questo territorio. Ma l'intervento che più rispecchia, dal mio punto di vista, lo spirito di questa Provincia, che è da sempre attenta al trasporto collettivo e alla mobilità sostenibile, è la realizzazione del nuovo Centro intermodale presso la Stazione ferroviaria di Merano che è una infrastruttura che chiaramente consentirà di ridurre le percorrenze del traffico e consentirà anche qui di decongestionare la rete stradale sull'asse Merano-Bolzano che è una di quelle oggettivamente più trafficate di tutto l'Alto Adige.
In buona sostanza sono d'accordo con quello che diceva il Presidente Kompatscher, voi siete abituati ad essere operosi, siete abituati ad essere efficienti, siete un crocevia, una finestra sull'Europa. Quello che il Governo cerca di fare con questo Accordo è aiutarvi a valorizzare queste vostre specificità in un'ottica nella quale la ricchezza di un territorio diventa ricchezza per la Nazione del suo complesso. È un lavoro che abbiamo fatto molto bene insieme, c'è una collaborazione a 360 gradi che io credo stia dando buoni frutti, che continuerà a dare buoni frutti. Ringrazio il Presidente Kompatscher per aver ricordato anche il lavoro che stiamo facendo sullo statuto dell'Autonomia perché prima un collega giornalista mi chiedeva entrando se manterrò i miei impegni sull'autonomia. Io sono una persona che fa una questione non secondaria del rispetto degli impegni che prendo e stiamo andando avanti, stiamo lavorando mi pare molto bene con una persona che voi sapete essere molto sensibile su questa materia che è appunto il Ministro Roberto Calderoli, e spero e penso che potremo presto festeggiare nuovi traguardi che abbiamo raggiunto insieme. Grazie a tutti e buon lavoro.
 
",2024-03-12,https://www.governo.it/it/articolo/firma-dellaccordo-lo-sviluppo-e-la-coesione-tra-il-governo-e-la-provincia-autonoma-di-1
"Accordo per lo sviluppo e la coesione tra il Governo e la Provincia autonoma di Trento, l'intervento del Presidente Meloni","Grazie, buongiorno a tutti. Buongiorno al Presidente Maurizio Fugatti, alla Vicepresidente Gerosa, a tutti i consiglieri della Provincia autonoma, grazie a tutti i sindaci, i parlamentari, le autorità militari, civili, religiose che sono qui presenti. Grazie a tutti voi. Sono molto molto contenta di essere qui a Trento oggi, nell'anno in cui è capitale europea del volontariato, un ruolo decisamente meritato, come ricordava il Presidente Fugatti, che attribuisce a Trento, come ha detto il Presidente della Repubblica Sergio Mattarella, il ruolo di grande potenza della solidarietà, valore che è alla base del volontariato e che è risorsa tra le più preziose di una società. 
Sono assolutamente d'accordo, voglio sottoscrivere queste parole, lo voglio fare convintamente. La cultura del dono è un valore essenziale per qualsiasi società ed è fortunatamente un valore particolarmente radicato nella nostra comunità nazionale, particolarmente radicato nella Provincia autonoma di Trento e lo dico anche per ricordare che questo Governo sta facendo la sua parte, nel suo lavoro per proteggere questo valore, per rafforzarlo, lo sta facendo con misure concrete. Penso al fatto che dopo anni di stallo abbiamo rilanciato l'attuazione della riforma del Terzo settore, destinato più fondi agli enti per i progetti di rilevanza nazionale, penso al fatto che stiamo finalizzando il decreto per certificare le competenze dei volontari, penso al varo imminente del pacchetto di semplificazioni normative particolarmente importanti per gli enti del Terzo settore al quale pure stiamo lavorando. Insomma, promuovere la spinta solidaristica è un impegno che questo Governo prende molto sul serio e sul quale sicuramente questa Provincia rappresenta un valore aggiunto, per cui voglio anche ringraziare per l'organizzazione di questa dimostrazione del lavoro della Protezione civile, che come il Presidente Fugatti ricordava è assolutamente un fiore all'occhiello di quella che è una Protezione civile nazionale che ci dà sempre grandi soddisfazioni. 
Detto questo, noi qui oggi siamo per firmare questo Accordo di coesione, il tredicesimo Accordo che firmiamo sul territorio nazionale, quello con la Provincia autonoma di Trento, è un lavoro molto importante che ci sta portando su tutto il territorio nazionale del quale io vado particolarmente fiera e mi perdonerete se faccio un passo indietro per raccontare il grande lavoro che ci ha portato fin qui. 
Perché vedete quando noi siamo arrivati al Governo di questa Nazione abbiamo fatto un lavoro molto approfondito su quello che era lo stato delle risorse disponibili in Italia e di come quelle risorse venivano spese, perché non sempre le risorse mancano sul nostro territorio nazionale. Delle volte le risorse ci sono e non si riescono a spendere adeguatamente. Non è il caso della Provincia di Trento, ma è un caso italiano. Per cui, ad esempio, per quello che riguarda i Fondi di coesione, che come si ricordava, sono i Fondi per eccellenza che servono a combattere le disparità tra i territori - e noi sappiamo che di disparità sul nostro territorio nazionale ce ne sono diverse, c’è quella famosa tra il Nord e il Sud, c'è quella tra la costa adriatica e la costa tirrenica, ci sono le disparità all'interno degli stessi territori, per esempio tra le aree interne e le città - e quindi sono risorse
fondamentali, fondamentali per garantire quella cittadinanza che è data dalla possibilità di avere pari opportunità. 
Eppure queste risorse molto spesso andavano disperse. Sul ciclo di programmazione - vi racconto questo dato - 2014-2020, quindi ciclo di programmazione chiuso ormai da qualche anno, quando abbiamo avviato questo confronto con i Presidenti di Regione, con i Presidenti delle Province autonome, per andare a vedere quale fosse lo stato di attuazione. Abbiamo scoperto che dei 126 miliardi disponibili su quella programmazione ne erano stati spesi 47. E io mi chiedo e vi chiedo se sia possibile in un territorio come l'Italia rinunciare a spendere risorse che sono fondamentali. Allora abbiamo, grazie al contributo anche ovviamente di tutte le autonomie, di tutti i Presidenti, approfondito questo lavoro sulla vecchia programmazione, sulla programmazione nuova che è quella della quale stiamo parlando, all'esito di questo lavoro abbiamo varato un decreto che riorganizza i Fondi di coesione e che istituisce questi Accordi di coesione. La particolarità di questi Accordi di coesione rispetto al passato è che noi finanziamo iniziative proposte dalle regioni e dalle province autonome, proposte quindi, sulle quali però chiediamo che ci sia da parte del Governo nazionale anche la possibilità di condividere quegli obiettivi, non perché noi si voglia limitare l'autonomia, tutt'altro, ma perché è importante che queste risorse tra quello che viene fatto in un territorio e quello che viene fatto nel territorio adiacente in qualche maniera rispondano a un'unica strategia, perché noi non siamo delle monadi, noi dobbiamo lavorare, immaginare una strategia per questa Nazione e chiedere a tutti i livelli istituzionali di aiutarci a realizzarla. Abbiamo previsto dei poteri sostitutivi quando le opere non si riescono a portare a termine, abbiamo previsto anche ipotesi di definanziamento, cioè quando un'opera non si riesce a realizzare le risorse si riprendono e si destinano a qualcos'altro. E questo risponde esattamente a quello che il Presidente Fugatti diceva circa il principio di responsabilità, che è un principio che non sempre in questa Nazione è stato adeguatamente valorizzato, anche l'autonomia differenziata risponde a questo principio, cioè noi dobbiamo mettere a disposizione di tutto il territorio nazionale, di tutti i livelli istituzionali, il massimo delle opportunità, ma poi dobbiamo anche chiedere che a quelle opportunità corrisponda una responsabilità. 
Questo ad alcuni non piace, ma credo che sia una grande sfida per questa Nazione, la sfida della responsabilità, la sfida del merito. E quindi anche sui Fondi di coesione abbiamo fatto questo lavoro, così come ci siamo resi conto che quello che accadeva in passato è che diverse fonti di finanziamento tra loro non si parlassero, cioè noi abbiamo i Fondi di coesione nazionale, abbiamo i fondi europei, abbiamo il PNRR, e tutte queste cose devono camminare insieme per riuscire a dare insieme delle risposte che possano lavorare insieme per gli obiettivi di questa Nazione. 
Non è un caso che quando noi abbiamo formato il Governo io ho chiesto al Ministro Fitto, che ringrazio, di mettere insieme la competenza dei Fondi di coesione e la competenza del PNRR, perché non possiamo ragionare come se fossero due cose diverse, fanno tutte parte degli stessi obiettivi. E anche sul PNRR abbiamo fatto un lavoro che voglio rivendicare e che è molto importante perché voi ricorderete anche quante volte è stato detto che il PNRR per noi era troppo gravoso, noi abbiamo il PNRR più grande tra tutti i Paesi europei, tante volte si è detto che se per esempio noi avessimo tentato di rinegoziare il PNRR avremmo rischiato di perdere quelle risorse, che in particolare col Governo Meloni si sarebbe rischiato di perdere quelle risorse. 
Noi abbiamo sempre ritenuto che il PNRR andasse rinegoziato, banalmente perché quando è stato scritto vivevamo in una realtà leggermente diversa da quella che abbiamo oggi. Non c'era ad esempio il conflitto in Ucraina e siccome le risorse sono strumenti, quegli strumenti vanno adeguati al mutare del contesto. E le cose sono andate un po' diversamente da come alcuni temevano perché quello che è accaduto, grazie anche qui a un lavoro molto approfondito, molto complesso, che abbiamo fatto, è stato che nel 2023, grazie al lavoro di questo Governo, noi abbiamo presentato gli obiettivi della terza rata, ottenuto il pagamento della terza rata, presentato gli obiettivi della quarta rata, ottenuto il pagamento della quarta rata, presentato gli obiettivi della quinta rata, prima Nazione europea a presentare gli obiettivi della quinta rata e mentre facevamo questo lavoro rinegoziavamo il PNRR, cosa che si poteva fare e si doveva fare, perché altrimenti alcune misure che erano contenute nel PNRR non sarebbero state finanziate o non avrebbero potuto essere terminate nei tempi molto stringenti previsti dal Piano. Questo è il caso della circonvallazione di Trento che abbiamo garantito con altre risorse sempre perché questi fondi devono in qualche maniera “parlarsi” tra di loro. 
Nel rinegoziare il PNRR abbiamo liberato 21 miliardi di risorse che abbiamo concentrato su quelle che riteniamo essere delle priorità: cito 12 miliardi e 300 milioni dedicati al tessuto produttivo di questa Nazione, di cui oltre 6 miliardi su Transizione 6.0. Credo che una Nazione seria debba ricordarsi che non è lo Stato che produce ricchezza. La ricchezza la producono le aziende con i loro lavoratori. Quello che compete allo Stato è mettere quelle persone nelle condizioni di lavorare al meglio, per poter avere una parte di quella ricchezza prodotta che lo Stato ha a disposizione perché possa essere redistribuita. E credo che questa visione che stiamo cercando di realizzare e di costruire ci stia anche dando qualche risultato, perché una delle cose delle quali io vado maggiormente fiera sono proprio alcuni dati economici che emergono nell'ultimo anno. Attualmente l'Italia ha record occupazionale di tasso di occupazione, di numero di occupati, di contratti stabili, di crescita di lavoro femminile. Attualmente l’Italia è una delle due Nazioni nei Paesi Ocse ad avere una crescita del reddito reale delle famiglie. Tra i Paesi Ocse il reddito delle famiglie è diminuito dello 0,2%. Ci sono due Nazioni che vanno in controtendenza: la Gran Bretagna - dove i redditi aumentano dello 0,2% - e l'Italia, dove i redditi reali delle famiglie aumentano dell'1,4%, sette volte di più rispetto alla media dei Paesi Ocse. È una scelta politica, noi abbiamo concentrato le poche risorse che avevamo proprio sulla crescita dei redditi delle famiglie, ma quando si produce lavoro, quando non si “disturba” chi vuole produrre ricchezza, una parte di quella ricchezza torna allo Stato. Ed è la ragione per la quale l'Agenzia delle Entrate dice che sempre nel 2023 noi abbiamo avuto maggiore gettito allo Stato per circa 26 miliardi di euro, esattamente nello stesso anno in cui anche i valori del recupero dell'evasione fiscale arrivavano al massimo storico, con oltre 30 miliardi. 
Anche questo lo abbiamo fatto con un approccio diverso da quello che abbiamo visto nel passato. Uno Stato che ti vessa, uno Stato che viene visto come un nemico, uno Stato che non collabora, che non ti dà una mano quando sei in difficoltà, è uno Stato più difficile del quale fidarsi. Mentre uno Stato che ti viene incontro è anche uno Stato del quale ti puoi fidare, uno Stato che non merita di essere aggirato, forse è grazie anche ai principi che abbiamo scritto nella riforma fiscale, se nel 2023 abbiamo raggiunto il record di recupero dell'evasione
fiscale. 
E vi voglio dare due ultimi dati. Diminuisce il rischio di povertà in Italia: questo attiene anche al lavoro che si fa con i Fondi di coesione. E l'altro dato che per me è molto importante è l'andamento dei titoli di Stato, perché definisce quanto è percepita come solida un'economia. Allora, qualche settimana fa, abbiamo raggiunto il record di titoli di Stato italiano sul mercato estero. C'erano a disposizione 10 miliardi, per il BTP sono arrivate richieste per 155 miliardi di euro. Significa che l'Italia, pur nelle tante difficoltà che ha, è percepita come un'economia solida. E questo per noi e per me è molto importante, perché è anche un fatto di serietà. Dopodiché sono particolarmente contenta dell'andamento del BTP Valore. Il BTP Valore è una brillante idea del Ministro Giorgetti e sono dei Titoli di Stato dedicati soprattutto ai piccoli risparmiatori italiani. In tre emissioni hanno raggiunto il record di 53 miliardi e questo ci consente, da una parte di offrire ai cittadini uno strumento che permette di mettere in sicurezza i propri risparmi, ma dall'altro è anche un elemento molto importante per noi, perché non nascondo che ci diamo come obiettivo quello di rimettere più parte possibile del debito pubblico italiano in mani italiane, perché più sei padrone del tuo debito più sei padrone del tuo destino. Le famiglie italiane si stanno fidando, i risparmiatori italiani si stanno fidando dello Stato italiano e questo è un altro segnale molto importante. 
Il PNRR, quando lo abbiamo rinegoziato, serviva anche a continuare a dare questo segnale di fiducia, particolarmente alle imprese. Per esempio alle imprese agricole, sulle quali pure abbiamo investito ulteriori 3 miliardi. Non avevamo bisogno di vedere i trattori in strada per sapere che il mondo dell'agricoltura, un pezzo fondamentale della nostra economia, obiettivamente viveva un tempo particolarmente difficile, stretto, tra costi di produzione che aumentano, prezzi che diminuiscono, e scelte che vengono fatte delle volte in modo poco pragmatico. Stiamo aiutando anche la filiera dell'agroalimentare, abbiamo messo le risorse sulle infrastrutture energetiche strategiche, perché questa Nazione ha anche bisogno di una strategia. C'è mancata delle volte una strategia. Credo che una delle opzioni sulle quali l'Italia deve continuare a lavorare è quella di poter diventare uno snodo strategico dell'approvvigionamento energetico in Europa, perché la nostra posizione geostrategica ci consente di farlo, ma non possiamo farlo se non investiamo sulle infrastrutture strategiche delle quali abbiamo bisogno. Abbiamo messo le risorse anche su questo, abbiamo aumentato le risorse sulla sanità, abbiamo fatto un lavoro molto importante, del quale io vado molto fiera, che ci consente di ottimizzare le poche risorse che abbiamo a disposizione e di diventare una Nazione che spesso è stata additata - non è il caso della Provincia autonoma di Trento, ma è un caso italiano - per l’incapacità di spendere le risorse, per una nostra presunta assenza di serietà: in realtà c'erano anche delle difficoltà strutturali, stiamo combattendo quelle difficoltà strutturali, vogliamo diventare una Nazione modello. Oggi sul PNRR l'Italia è una Nazione modello, è una cosa da quale io vado molto fiera. Tutto questo lavoro ci porta all'Accordo di coesione che firmiamo oggi con la Provincia di Trento. Con questo Accordo vengono assegnate a questo territorio risorse del Fondo Sviluppo e Coesione per 95 milioni di euro, dei quali 18 erano già stati assegnati in anticipo nel 2011. Sono risorse importanti, ancora di più in un territorio che sa sempre sfruttare al meglio le opportunità che vengono offerte, per cui faccio ancora i complimenti a tutta la Provincia autonoma per come - anche in passato - ha saputo spendere queste risorse. Non citerò tutti i progetti, ci tengo a mettere l'accento sulla questione centrale della
quale noi ci occupiamo con questo Accordo di coesione che sono i 68 milioni di euro per la costruzione di tre nuovi istituti scolastici: il liceo artistico Fortunato De Pero di Rovereto, il liceo artistico Alessandro Vittoria di Trento, e l'istituto di formazione professionale Sandro Pertini sempre di Trento. Parliamo di interventi che sono già in avanzato stato di progettazione e quindi grazie a queste risorse questo territorio nei prossimi sette anni, - questi sono gli obiettivi che ci diamo -potrà ragionevolmente contare su tre nuove scuole e su tre nuovi edifici scolastici ecocompatibili, efficienti, innovativi da un punto di vista
architettonico. 
È un lavoro serio per il quale io voglio ringraziare il Presidente Fugatti, la Vicepresidente Gerosa, gli assessori che ci hanno lavorato, il Ministro Fitto. Ed è un'altra parte del lavoro che insieme stiamo facendo, che abbiamo fatto negli ultimi 16 mesi, che ci porta a una collaborazione intensa a 360 gradi su tutte le priorità, compresa la collaborazione sull'obiettivo di avere l'intesa per la modifica dello Statuto della Provincia autonoma. La questione è stata sottoposta anche alla sottoscritta già diverse settimane fa, sulle quali è al lavoro il Ministro Calderoli, abbiamo fatto una prima riunione politica, stiamo istituendo i tavoli tecnici e anche su questo contiamo di lavorare con la stessa capacità di cooperazione - per il bene dei nostri cittadini - che abbiamo dimostrato con questo Accordo di coesione e anche con la concretezza e la velocità che vorremmo fosse la cifra di questo Governo. 
Quindi davvero grazie a voi, grazie a tutti, grazie anche ai sindaci che hanno portato il loro contributo per la realizzazione di questo Accordo. 
Grazie per quello che abbiamo fatto fin qui ma soprattutto grazie per quello che continueremo a fare insieme. Buona giornata.
 
",2024-03-12,https://www.governo.it/it/articolo/accordo-lo-sviluppo-e-la-coesione-tra-il-governo-e-la-provincia-autonoma-di-trento
"Accordo per lo sviluppo e la coesione tra Governo e Regione Umbria, l'intervento del Presidente Meloni","Buongiorno a tutti,
grazie di essere qui, grazie di questa accoglienza. Grazie al Presidente Tesei, a tutta la sua Giunta, grazie al Ministro Fitto, ai parlamentari presenti, ai tanti Sindaci che vedo in platea, grazie ai cittadini, grazie a tutte le Autorità per questa bella e importante giornata che fa stato di un lavoro molto complesso che abbiamo portato avanti, del quale io sono particolarmente fiera perché è quella parte del lavoro che di solito i governi, come gli amministratori, fanno e che ha minore diritto di cittadinanza sui mezzi di comunicazione rispetto magari alla polemica quotidiana, ma che davvero dà le risposte che servono ai cittadini. 
E allora consentitemi di fare mezzo passo indietro per raccontare quello che il Governo ha fatto dal suo insediamento sul tema dei fondi di coesione, e più in generale sul tema dei Fondi che troppo spesso noi abbiamo a disposizione e non riusciamo a spendere adeguatamente, che è stato molto faticoso e per il quale devo particolarmente ringraziare il Ministro Raffaele Fitto.
Quando noi siamo arrivati al Governo di questa Nazione, ad esempio, per quello che riguarda il Fondo di coesione e sviluppo, che come voi sapete sono le risorse che per antonomasia servono a combattere la disparità tra i territori - significa chiaramente combattere il divario tra Nord e Sud, significa combattere l'altro divario molto forte in Italia che è quello tra la costa adriatica e la costa tirrenica, significa combattere il problema dell’infrastrutturazione di Regioni centrali, piazzate nel bel mezzo dell’Italia,  che incredibilmente sono state isolate nelle loro infrastrutture e hanno perso così una infinità di occasioni, significa combattere i divari all'interno degli stessi territori, per esempio tra le città e le aree interne - sono fondi straordinariamente importanti per una Nazione come la nostra, abbiamo aperto una interlocuzione che, devo dire, ha coinvolto quasi tutti i Presidenti delle Regioni italiane - diciamo quelli che erano disponibili a entrare nel merito dei problemi, ma trasversalmente alle forze politiche, lo voglio dire perché è stato un lavoro faticoso, molto importante - per andare a capire la ragione per la quale - vi do questo dato - nella vecchia programmazione 2014-2020 -  cioè conclusa due anni fa, perché noi stiamo ragionando della nuova programmazione - dei 126 miliardi di Fondi di coesione a disposizione ne erano stati spesi 47. Ora io mi chiedo, e vi chiedo, se una Nazione come l'Italia, che obiettivamente non è che proprio navighi nell'oro e che di problemi di divari tra i territori ne ha diversi, si può permettere di non fare arrivare a terra 70-80 miliardi di euro. Io penso di no. 
E allora abbiamo avviato con i Presidenti di Regione un confronto per capire come si potessero superare questi problemi perché, certo c'è chi è più efficiente e chi è meno efficiente, ma c'erano anche problemi oggettivi. Abbiamo aperto questa interlocuzione e siamo arrivati alla stesura di un decreto, che si chiama decreto Sud, che riorganizza i Fondi di coesione stabilendo alcune differenze rispetto al passato e istituisce questi Accordi di coesione.
Una di queste differenze fondamentali è che noi finanziamo con i Fondi di coesione nazionali progetti proposti dalle Regioni e condivisi dal Governo nazionale. Questo ha fatto arrabbiare qualcuno, ma la ragione per la quale noi chiediamo di condividere quella visione è che, anche se ogni Regione ha le sue specificità e ogni Regione ha le sue particolarità da dover valorizzare, i suoi problemi da dover affrontare, noi non viviamo in una Nazione fatta di venti monadi, dove ognuno va per conto suo e non fa parte di una strategia nazionale. E il ragionamento che, per esempio, la Presidente Tesei faceva sul rapporto con l'Abruzzo e con le Marche, così come, ad esempio, le Marche, la Puglia e l'Abruzzo cercano di lavorare insieme per valorizzare una costa che ha avuto obiettivamente dei problemi di infrastrutturazione nel passato, è perché noi siamo capaci di rafforzare le opportunità del singolo territorio se lo mettiamo in relazione con tutto il resto. Quindi serve una strategia nazionale. Questo è un grande problema dell'Italia, perché a noi obiettivamente una strategia è mancata: ci è mancata sul piano industriale, ci è mancata sul piano del posizionamento geostrategico. Guardate solo il fatto che noi siamo una piattaforma piazzata in mezzo al Mediterraneo, una piattaforma piazzata nel mezzo di quel mare che è il crocevia del commercio marittimo mondiale tra i due grandi ambiti che sono l'Atlantico e l'Indo-Pacifico, e ci siamo comportati quasi come se il mare non lo avessimo, come se il mare non fosse una delle nostre più grandi infrastrutture, come se non dovessimo in qualche maniera renderci conto che con un'adeguata infrastrutturazione interna noi diventavamo naturalmente il crocevia di tutto quello che arriva in Europa. 
Servono delle strategie e quelle strategie le puoi costruire solamente se chiaramente metti a sistema tutto quello che hai. Quindi abbiamo istituito questa innovazione che, per carità lo voglio dire, in alcuni casi permetterà anche di spendere queste risorse per le cose che sono oggettivamente prioritarie, perché si sono anche trovate in quello che abbiamo visto nel passato delle cose un po' bizzarre, che non avevano moltissimo a che fare col tema di combattere la disparità tra i territori e, ripeto, forse questo ha fatto arrabbiare qualcuno.
Dopodiché abbiamo previsto i poteri sostitutivi quando ci sono delle difficoltà di realizzazione delle opere e abbiamo previsto anche il definanziamento. Quando ci sono dei fondi che vengono piazzati che non vengono utilizzati, noi non possiamo permetterci e non vogliamo permetterci di mandare disperse quelle risorse e quindi prevediamo la possibilità di definanziare per investire quelle risorse su altro. 
Abbiamo previsto anche di coprire con le risorse del nostro Fondo di coesione nazionale la quota di cofinanziamento delle Regioni dei Fondi europei. E questo obiettivamente è un enorme boccata di ossigeno per le Regioni, che possono così liberare parti significative del loro bilancio - la Presidente faceva ovviamente riferimento alle difficoltà che ci sono per i bilanci regionali - e destinarli ad altri provvedimenti.
Quindi abbiamo fatto un lavoro molto preciso, che oggi ci porta a stipulare questi Accordi di coesione. E lo abbiamo fatto mettendo in rete questo lavoro con gli altri Fondi che abbiamo a disposizione - voglio citare il PNRR -, perché l'altra cosa che abbiamo scoperto è che tutte queste fonti di finanziamento - Fondi di coesione nazionale, Fondi di coesione europeo, PNRR - viaggiavano spesso in sovrapposizione, senza che ci fosse un'interazione tra le varie forme di finanziamento, senza che ci fosse una strategia complessiva. Non è un caso che, quando io ho formato il Governo, ho voluto dare la competenza della coesione e del PNRR allo stesso Ministro, perché noi abbiamo bisogno di fare anche questo.
E anche sul PNRR voglio rivendicare il lavoro che ha fatto questo Governo, non tanto per rispondere a chi diceva che con il Governo Meloni si sarebbero perse le risorse del PNRR e che se si fosse tentato, come noi proponevamo, di rinegoziare il PNRR, cioè di adeguare il PNRR rispetto a quando è stato scritto al mutato contesto e alle mutate priorità, si sarebbero disperse queste risorse, però voglio ripendicare che, a dispetto di tutti i warning che sono stati lanciati in questi mesi, nel 2023 l'Italia è stata una Nazione che ha completato gli obiettivi della terza rata del PNRR, ottenuto il pagamento della terza rata del PNRR, completati gli obiettivi della quarta rata, ottenuto il finanziamento della quarta rata, completati gli obiettivi della quinta rata, prima Nazione europea a completare e presentare gli obiettivi della quinta rata, e mentre facevamo questo abbiamo anche rinegoziato il PNRR, perché si poteva fare. E facendolo che cosa siamo riusciti a ottenere?
Punto primo, di evitare che ci fossero dei problemi perché alcune opere non sarebbero state completate nei tempi molto stringenti che voi sapete prevede il PNRR, alcune proprio non erano finanziabili con il PNRR e quindi ci saremmo trovati oggettivamente con un problema nel pagamento di queste rate, quindi abbiamo trovato diverse fonti di finanziamento per i provvedimenti che non potevano stare all'interno del PNRR, e abbiamo liberato 21 miliardi. Che cosa abbiamo fatto con questi 21 miliardi? Questi 21 miliardi li abbiamo messi su quelle che noi riteniamo essere oggi delle priorità. 12 miliardi vanno al tessuto produttivo di questa Nazione, perché io sono d'accordo con la Presidente Tesei: noi ci dobbiamo ricordare che la ricchezza in Italia non la produce lo Stato, la ricchezza la producono le aziende con i loro lavoratori; quello che lo Stato deve fare è mettere queste persone nelle condizioni di lavorare adeguatamente e redistribuire in modo intelligente la quota di ricchezza che gli entra grazie a quello che viene prodotto dalle imprese e dai loro lavoratori. 
E in qualche maniera qualche risultato sta arrivando perché il Presidente Tesei citava i dati sull'occupazione e anche io devo dire che obiettivamente, dei risultati che abbiamo visto in questi 14-15 mesi di governo - non mi ricordo più quanti sono, a me sembrano 15 anni, ma questa è un'altra storia -, quelli che ci hanno dato più soddisfazione sono stati i dati economici, che sono molto incoraggianti, perché l'Italia oggi ha il record di occupazione, record di numero di occupati, record di contratti stabili, record di aumento dell'occupazione femminile - che è, consentitemelo di dire, ieri era l'8 marzo, secondo me uno dei più brillanti, perché sono sempre stata convinta che la vera parità sia questa, cioè consentire alle donne di non essere costrette a scegliere tra diverse forme di realizzazione, come quella di essere madre e di poter avere un posto di lavoro e una carriera -, dopodiché, è vero che le cose non semopre coincidono, tasso di disoccupazione più basso degli ultimi quindici anni.
Ma sono molti altri i dati che io voglio ricordare velocemente, che dimostrano che questa Nazione ha delle potenzialità e che ci incoraggiano ad andare avanti. 
Reddito reale delle famiglie. L'Ocse esce con un dato nel quale dice che nella media dei Paesi che ne fanno parte, il reddito reale delle famiglie è diminuito dello 0,2% e che solo due Nazioni nell’ambito dell’Ocse fanno eccezione, e sono la Gran Bretagna e l'Italia, solo che in Gran Bretagna il reddito delle famiglie cresce dello 0,2 e in Italia cresce dell'1,4%, sette volte di più della media degli altri Paesi. Così come dice che i salari nel 2023 sono cresciuti del 3%, che è il valore più alto in assoluto degli ultimi anni - chiaramente noi su questo abbiamo fatto una scelta molto precisa, cioè rafforzare i salari, rafforzare il reddito delle famiglie. Ma ci dicono anche, questi dati, di un'altra cosa importante: lo scorso anno - Agenzia delle Entrate in questo caso - l'Agenzia delle Entrate certifica maggiore gettito per 26 miliardi di euro. Che vuol dire? Vuol dire quello che dicevo prima: quando tu non disturbi e anzi cerchi di dare una mano a chi produce la ricchezza, lo Stato ne beneficia perché parte di quella ricchezza torna allo Stato per essere distribuita. Ma nello stesso anno 2023, l'Agenzia delle Entrate ci dice anche che noi abbiamo avuto il record di recupero dell'evasione fiscale, che è un altro dato straordinario. Come è stato fatto? Con un approccio diverso, che non è l'approccio vessatorio, che non è l'approccio per cui lo Stato rischia di diventare quasi pericoloso, quasi un nemico, è l'approccio collaborativo con il contribuente: per cui se sei in difficoltà ti vengo incontro, più sei in difficoltà più ti vengo incontro, se poi trovo che mi vuoi fregare per forza allora devo essere, diciamo così, deciso nella mia reazione. Ma devo essere collaborativo: noi dobbiamo rendere le istituzioni e lo Stato italiano una realtà che non c'è bisogno di aggirare, che è nostra alleata perché lo Stato alla fine è la nostra azienda di famiglia e se noi non capiamo questo, i nostri problemi non li risolveremo mai. Noi siamo l'unica Nazione nel mondo dove esiste il detto “fatta la legge, trovato l'inganno”. Ci sarà sempre qualcuno più intelligente di te, che agirerà una norma, che trova una soluzione alternativa, il problema è cambiare l'impostazione culturale di questa Nazione, è capire che facciamo parte tutti dello stesso destino e quindi quando aggiri lo Stato, quando aggiri l'istituzione stai aggirando anche te stesso.
Perdonatemi per questa digressione, ma ci tengo ogni tanto a raccontare, perché poi anche noi dobbiamo essere più bravi a credere in noi stessi e alle nostre potenzialità.
Altri due dati straordinari sono un dato che è uscito due giorni fa, e che mi ha reso particolarmente fiera, che in Italia il rischio povertà diminuisce, diminuisce di quasi due punti - credo che questo sia qualcosa che ci rafforza, che ci aiuta, chiaramente si deve fare ancora meglio, si deve fare ancora di più, ma è molto incoraggiante -  e quello sull'andamento dei titoli di Stato. Perché l'andamento dei titoli di Stato in qualche maniera certifica come è vista la solidità della tua economia. Questo è un problema che l'Italia ha avuto, noi siamo sempre stati guardati un po' dall'alto in basso, un po' con gli altri che ci facevano gli esami ogni due giorni. Allora, qualche giorno fa c'è stato un record di acquisto sui mercati esteri dei titoli italiani: c'erano a disposizione 10 miliardi di euro, sono arrivate richieste per 155 miliardi di euro. Dopodiché abbiamo istituito i BTP valore, ossia dei titoli destinati ai piccoli risparmiatori italiani, che in tre emissioni hanno raccolto circa 53 miliardi di euro, record storico in assoluto. E secondo me è molto importante ed è una cosa sulla quale noi ci siamo molto concentrati, perché uno strumento del genere non solo consente di mettere in sicurezza i risparmi delle famiglie in un periodo di grande inflazione, ma perché più parte del nostro debito pubblico noi riusciamo a rimettere in mani italiane, più saremo liberi di gestire il nostro destino. E per me è molto importante che le famiglie italiane si fidino dello Stato, che si fidino dell'economia della loro Nazione e che investano su quella economia e che investano su quello Stato, perché questo ci renderà molto più liberi. 
E allora, ovviamente il tessuto, le imprese di questa Nazione, hanno bisogno di essere sostenuti, e torno ai 12 miliardi del PNRR per questo obiettivo così come sulle grandi infrastrutture energetiche, così come sull'efficientamento energetico delle piccole e medie imprese, sempre liberati con la revisione del PNRR, così come abbiamo messo altri 750 milioni di euro sulla sanità, altra grande emergenza che abbiamo in Italia, sulla quale ci stiamo concentrando particolarmente in tema di liste d'attesa. E quindi abbiamo fatto su questi Fondi complessivamente un lavoro molto serio, molto preciso. 
Questo mi porta all'Accordo di oggi, che è un accordo con il quale - la Regione Umbria è la undicesima regione a firmare questo Accordo, noi stiamo facendo questo lavoro con tutte le Regioni italiane - noi mettiamo a disposizione di questo territorio quasi 240 milioni di euro. Sono risorse che serviranno a finanziare 36 progetti strategici e permetteranno complessivamente di attivare investimenti per oltre 280 milioni di euro. E le principali linee di azione - il  Presidente Tesei già ha raccontato parte di questo lavoro - sono il tema della riqualificazione degli immobili, dei siti storici, delle infrastrutture strategiche, il potenziamento delle infrastrutture e dei trasporti, lo sviluppo economico e l'attenzione allo sviluppo industriale. 
Chiaramente io non citerò tutti gli interventi che finanziamo con questo provvedimento, ma qualcuno vale la pena di essere ricordato perché racconta un po' la strategia che abbiamo portato avanti.
Sul capitolo della riqualificazione abbiamo destinato 80 milioni di euro e rientrano in questo capitolo interventi che sono molto attesi dai cittadini, che avranno una ricaduta diretta sulle comunità locali ai quali si riferiscono. Penso alla riqualificazione a Perugia dell'ex cinema Teatro Turreno, che diventerà un polo culturale turistico congressuale. Quello che noi vediamo oggi qui - anche questo luogo è oggetto di un intervento - dice che noi abbiamo bisogno di attirare in una Regione straordinaria come questa sempre più persone e questo lo si fa in molti modi: si fa con il turismo, si fa con il cosiddetto turismo fieristico e congressuale, si fa con il turismo religioso, si fa con le infrastrutture che poi servono a collegare tutto questo. Ci siamo molto concentrati in questo Accordo di coesione su questi obiettivi. Penso alla valorizzazione a Foligno dell'Auditorium dell'ex convento di San Domenico, che diventerà un teatro di richiamo nazionale. Penso al recupero a Spoleto del Ponte interrato Sanguinario, che è un'altra perla del patrimonio culturale umbro, che vogliamo rendere pienamente fruibile ai cittadini e ai turisti. Ci sono interventi, dicevamo, per la riqualificazione particolarmente energetica di questo spazio, che è un polo fieristico estremamente importante per questo territorio perché è perfettamente baricentrico rispetto all'Italia, e quindi può attirare ancora molte più iniziative di quelle che già oggi ospita. Ci occupiamo della riqualificazione architettonica e funzionale del Polo scientifico-didattico dell'Università a Terni e ci occupiamo del recupero del Centro studi a Città di Castello per realizzare un centro di eccellenza per gli studi in campo educativo, così come finanziamo la riqualificazione dell'ex ospedale di Città di Castello, che è un bene settecentesco di straordinario prestigio. 
Quindi perché questo lavoro? Perché questa Regione ha delle potenzialità, e chiaramente una storia e una tradizione che sono straordinari, che vogliamo mettere a sistema. E vogliamo metterle a sistema riqualificando, integrando tradizione con innovazione, quindi la nostra storia anche con la ricerca scientifica, anche con l'efficientamento energetico, il passato con il futuro. 
E a monte di questo lavoro facciamo quello che serve sull'infrastrutturazione. E qui non devo aggiungere molto a quello che la Presidente Tesei ha detto. Il tema dell'infrastruttura non è un tema che scalda i cuori, diciamoci la verità. Perché? Perché le infrastrutture intanto sono risorse che tu metti oggi e che vedranno i loro frutti tra diversi anni, probabilmente a tagliare il nastro ci sarà un altro e non ci sarai tu che sei quello che ci ha messo le risorse, quando i cantieri aprono ogni tanto la gente si arrabbia pure, e quindi spesso si è preferito destinare le risorse ad altro. Solo che le infrastrutture sono l'unica vera garanzia di cittadinanza che puoi dare all'Italia, l'unico vero strumento per l'eguaglianza dei cittadini perché non ci siano in questa Nazione cittadini di serie A e cittadini di serie B, cittadini che hanno delle opportunità e cittadini che non le hanno. Parte dalle infrastrutture. Su questo bisogna avere il coraggio di investire, anche se è meno remunerativo forse sul piano del consenso, però chi ha una coscienza deve dedicarsi soprattutto a questo. E allora ci siamo occupati anche di questo. C'è un lavoro importante, oltre 150 milioni per diversi interventi strategici nel campo delle infrastrutture, nel campo della mobilità. Ci occupiamo del potenziamento dell'aeroporto di San Francesco, aeroporto internazionale, forse un po' oggi sottoutilizzato rispetto alle potenzialità che potrebbe avere. Ci occupiamo dell'ammodernamento delle ferrovie con quattro treni regionali che prenderanno finalmente il posto dei vecchi treni a gasolio. Ci occupiamo di diversi interventi sulla rete stradale per migliorare la viabilità regionale. Ci occupiamo del sistema del Bus Rapid Transit di Perugia, che è un sistema innovativo di trasporto elettrico, a basse emissioni e alta capacità. Ci occupiamo insomma di migliorare la qualità della vita dei cittadini ma anche di offrire, a chi si avvicina a questa Regione proprio per gli eventi che cerchiamo di organizzare con l'altro lavoro che facciamo con la riqualificazione, i servizi che sono necessari.
E quindi proviamo a rimettere l'Umbria nella posizione in cui ce l'ha già messa Nostro Signore e cioè al centro dell'Italia. Questa Regione è un crocevia e deve utilizzare questa enorme opportunità che le è stata data, non da noi. 
E poi c'è, come diceva - e chiudo davvero - la Presidente Tesei, un'attenzione anche qui allo sviluppo economico del territorio. Qui voglio citare particolarmente i 15 milioni di euro per finanziare il piano di rilancio del Polo chimico di Terni, dove verrà realizzato anche un centro di ricerca sui biomateriali. 
Insomma, signori, parliamo di cose serie, parliamo di cose che cercano di ragionare sulla lunga distanza. E io sono molto contenta di questo lavoro, per il quale devo davvero ringraziare ancora il Ministro Fitto, la Presidente Tesei, ma i tanti uffici che anche lavorano, gli Assessori che se ne sono occupati, i Sindaci che hanno collaborato facendo le loro richieste, le rivendicazioni per i loro territori. Alla fine abbiamo cercato di selezionare quelle che ci sembravano le priorità, ma ovviamente continueremo a lavorare. C'è un lavoro che continuiamo a fare sul PNRR, c'è un lavoro che stiamo facendo sui Fondi europei. Sicuramente sappiamo qual è la visione che deve accompagnare questo lavoro. 
E la visione che deve accompagnare questo lavoro è che territori straordinari come l'Umbria devono banalmente essere messi nella condizione di competere ad armi pari, perché voi non siete gente che arriva e chiede privilegi o assistenza o cose facili, siete una terra operosa, siete una terra fatta di persone orgogliose che chiedono banalmente di poter dimostrare il loro valore. E noi siamo qui per fare il nostro meglio perché insieme l'Italia, anche con il contributo fondamentale dell'Umbria, possa dimostrare il suo valore nel mondo. 
Grazie. 
 
",2024-03-09,https://www.governo.it/it/articolo/accordo-lo-sviluppo-e-la-coesione-tra-governo-e-regione-umbria-lintervento-del-presidente
"Accordo per lo sviluppo e la coesione tra il Governo e la Regione Friuli-Venezia Giulia, intervento del Presidente Meloni","Buonasera a tutti, grazie di essere qui, grazie per questa accoglienza, grazie al Presidente Fedriga, al Sindaco Ciriani, al Ministro Fitto, al Ministro Ciriani.
Grazie ai membri del Governo, ai parlamentari presenti, a tutti i sindaci, grazie alle autorità anche civili, militari, religiose. Grazie alle donne che sono presenti, auguri a tutte le donne di questa Nazione le cui pari libertà continueremo a lavorare per costruire. Uno dei dati che mi ha reso più fiera di quest'anno riguarda, tra i tanti dati incoraggianti in tema di occupazione, proprio l'aumento dell'occupazione femminile. È una grande sfida e sono fiera del fatto che questo Governo abbia concentrato le proprie risorse proprio sul tema delle mamme lavoratrici per costruire quella vera libertà che è data dal non dover scegliere tra forme di realizzazione diverse ma perfettamente compatibili, dal mio punto di vista, cioè quella della maternità e quella di avere una propria carriera. Quindi questo è il grande augurio che faccio alle donne italiane, poter vedere garantite sempre di più le loro pari libertà.
Dopodiché, grazie ovviamente agli assessori, la Giunta e a tutti gli staff che hanno lavorato alla stesura di questo Accordo di coesione. Noi stiamo girando tutto il territorio nazionale, firmando questi accordi. Siamo arrivati a oltre la metà delle firme con tutte le Regioni italiane.
Permettetemi su questo di fare un passo indietro e di raccontare il lavoro che c'è dietro a un'iniziativa di questo tipo. Non è semplicemente trasferire delle risorse e fare una manifestazione nella quale ci diciamo che siamo bravi. Perché quando noi siamo arrivati al Governo - non è il caso del Friuli-Venezia Giulia - abbiamo fatto, grazie al lavoro molto prezioso del Ministro Fitto, uno studio molto approfondito sullo stato dei Fondi di sviluppo e coesione. Voi sapete che i Fondi di sviluppo e coesione sono per antonomasia i fondi che servono a combattere le disparità tra i territori.
Non vuol dire solamente il divario tra Nord e Sud, non vuol dire solamente il divario tra costa tirrenica e costa adriatica, vuol dire anche il divario all'interno della stessa regione, per esempio tra le aree interne, le città. Sono fondi straordinariamente importanti per una Nazione come la nostra. Sono fondi straordinariamente importanti per qualsiasi Nazione che sia dotata di una propria strategia e che provi a guardare sul medio e lungo termine. Quando noi abbiamo fatto questo studio ci siamo resi conto che la situazione dei Fondi di coesione in Italia era obiettivamente al di sotto delle aspettative. Vi do un dato: nella precedente programmazione 2014-2020, su 126 miliardi disponibili nel totale erano stati spesi 46 miliardi. Ora voi ditemi se in una Nazione come l'Italia, che obiettivamente non naviga nell'oro, noi possiamo permetterci di non spendere decine di miliardi che sono destinati alla messa in sicurezza del territorio, alle infrastrutture, cioè che sono destinati a precostituire le condizioni per combattere i divari. Io penso di no. Quindi abbiamo fatto un lavoro molto articolato con le Regioni, che ringrazio Presidente Fedriga perché c'è stata una grande collaborazione da parte del 95% delle Regioni e dei Presidenti di Regione, quindi non c'è stata su questo - come lei ricordava correttamente - una divisione di carattere politico.
Tutti si sono messi a disposizione. All'esito di questo lavoro, noi abbiamo varato un decreto che si chiama Decreto Sud, nel quale c'è la riorganizzazione di questi Fondi di coesione. Abbiamo istituito questi Accordi. Qual è la particolarità di questi Accordi rispetto al passato. Punto primo, noi finanziamo progetti che sono proposti dalle Regioni, ma sui quali c'è anche l'accordo con il Governo nazionale. Perché? Non perché vogliamo limitare l'autonomia delle Regioni, ma perché è meglio se il lavoro che una singola regione fa è inserito anche in una strategia nazionale. Dotarci di una strategia è quello che purtroppo ci è mancato molto spesso: ci è mancata una strategia industriale, ci è mancata una strategia di posizionamento geopolitico, noi siamo una piattaforma in mezzo al Mediterraneo, una delle più grandi infrastrutture che abbiamo è il mare ed è come se non ce ne fossimo accorti negli anni scorsi, ma è oggettivamente un nostro valore aggiunto sul quale bisogna saper costruire una strategia.
Quindi vogliamo cercare intanto di garantire che queste risorse vengano spese per quelle che sono le reali priorità - non è stato sempre così, ci sono casi in cui queste risorse vengono spese per cose oggettivamente secondarie rispetto al lavoro che per esempio stiamo facendo oggi con la regione Friuli Venezia Giulia - e poi abbiamo anche inserito delle norme che consentono di garantire che questi soldi arrivino tutti a terra e quindi sono previsti i poteri sostitutivi nel caso in cui queste risorse rischino di essere disperse, così come è previsto che obiettivi che non vengono centrati possano essere definanziati perché quelle risorse vengano destinate ad altro.
Io penso che questo sia un lavoro molto prezioso che chiaramente non avrà e non ha grande visibilità perché per queste cose un po' complesse c'è una maggiore difficoltà a raccontarle, ma credo che sia importante conoscere un lavoro, che per noi è stato molto faticoso, ma che penso possa fare la differenza. E che viaggia insieme ad altre risorse: abbiamo i Fondi di coesione nazionale, abbiamo i Fondi di coesione europei, abbiamo il PNRR. E guardate, non è un caso che io abbia scelto, quando ho formato il Governo, di mettere per esempio la competenza dei Fondi europei, la competenza del Fondo di coesione e la competenza del PNRR sotto la guida di un unico Ministero. Perché è anche accaduto che noi avessimo diverse fonti di finanziamento che tra di loro non si parlavano e che non riuscissimo così a concentrare le risorse su quello che dall'altra parte mancava molto spesso. E mentre facevamo questo lavoro di riorganizzazione dei Fondi di coesione, abbiamo fatto anche il lavoro sul PNRR. Anche qui bisogna ringraziare tutti i livelli delle nostre istituzioni che stanno facendo del loro meglio per spendere le risorse del PNRR, altro tema non scontato, per far fare a questa Nazione una bella figura, anche in rapporto a un racconto che spesso è stato fatto, da altri, e che è stato fatto anche in patria, che è stato fatto particolarmente su questo Governo. Siamo arrivati al tentativo di dire che con il Governo Meloni perderemo i soldi del PNRR, se pensate di rinegoziare il PNRR ci farete perdere i soldi del PNRR. Fortunatamente le cose sono andate diversamente. Io sono molto fiera del fatto che l'Italia nel 2023 abbia completato gli obiettivi della terza rata, portato a casa la terza rata, completato gli obiettivi della quarta rata, portato a casa la quarta rata, completato gli obiettivi della quinta rata. Siamo la prima Nazione europea ad aver presentato gli obiettivi della quinta rata e mentre facevamo questo lavoro abbiamo anche rinegoziato il PNRR. Perché sì, anche questo serviva. Anche questo serviva perché quando il PNRR è stato scritto era un altro contesto. Quando il PNRR è stato scritto - il primo PNRR - per esempio, noi non avevamo il conflitto in Ucraina e non si può non porsi il problema di, quando ci si pone di fronte a degli strumenti, di adeguare quegli strumenti a un contesto che muta. Quindi noi abbiamo rinegoziato il PNRR, lo abbiamo fatto per mettere in parte in sicurezza il Piano, perché poi era emerso che alcuni progetti non sarebbero stati completati nei tempi previsti dal PNRR, che come sapete sono molto stringenti. Alcuni non erano proprio finanziabili con il PNRR, li abbiamo garantiti con altri fondi, ma abbiamo - facendo questo lavoro - liberato 21 miliardi di euro che abbiamo potuto concentrare su alcune priorità. Dodici miliardi di questi euro andranno al sistema produttivo di questa Nazione, che oggi ci sta obiettivamente dando grandi soddisfazioni, perché - in un contesto molto difficile - i dati macroeconomici italiani vanno in controtendenza rispetto a quello che accade da molte altre parti e questo non si deve tanto alle politiche del Governo perché dobbiamo sempre ricordarci che lo Stato non produce ricchezza, la ricchezza la producono le imprese con i loro lavoratori e quello che compete allo Stato è mettere quelle persone nelle condizioni di lavorare nel migliore modo possibile, è il lavoro che noi stiamo cercando di fare.
Abbiamo preso 12 miliardi di euro di cui oltre 6 su Transizione 6.0, sull'efficientamento energetico delle piccole e medie imprese, sulle grandi infrastrutture strategiche energetiche di questa Nazione, sull’agricoltura. Perché obiettivamente non abbiamo avuto bisogno di vedere i trattori in piazza per sapere che il nostro mondo agricolo - in forza di un contesto complesso e anche di scelte sbagliate che sono state fatte - si è trovato in difficoltà e quindi abbiamo portato le risorse PNRR sull'agricoltura da 5 a 8 miliardi.
Siamo riusciti a liberare altri 750 milioni per la sanità, altra grande priorità di questa Nazione, e qui abbiamo fatto un lavoro che ci consentiva di concentrarci sulle questioni che ritenevamo essere più urgenti.
L'Accordo che noi presentiamo oggi rientra all'interno di tutto questo quadro, di tutto questo lavoro complesso, che è un lavoro del quale io vado molto fiera. Il Presidente Fedriga ha detto quasi tutto su quello che noi facciamo con questo Accordo di coesione. Stanziamo complessivamente 190 milioni di euro, di questi 16 erano già stati anticipati nel 2021, sono risorse che servono a finanziare 17 interventi strategici su capitoli che, come diceva Massimiliano Fedriga, sono altrettanto strategici, cioè la messa in sicurezza del territorio, il contrasto al rischio idrogeologico, il rafforzamento e l'ammodernamento della infrastruttura idrica per rispondere a un tema legato appunto alla domanda di acqua irrigua sia ad uso civile sia ad uso industriale che è estremamente importante, e la questione della mobilità sostenibile.
Il Presidente Fedriga ha già raccontato quali sono i principali interventi. Io mi limito a sottolineare ancora i 77 milioni per gli impianti di irrigazione agricola per diversi comuni della provincia di Udine, gli 80 milioni per lo scolmatore del Cormor sul torrente Torre e sul fiume Isonzo, che è un'opera strategica fondamentale per la medio-bassa pianura friulana e isontina, per proteggere molte aree urbane dal rischio di alluvioni e dal rischio di esondazioni.
Sono totalmente d'accordo con quello che ho sentito dire da Massimiliano Fedriga, il cui intervento avrei potuto sottolineare parola per parola, perché, vedete, è molto più difficile quando si lavora, quando si fa il politico, parlare di questioni complesse piuttosto che di risposte che sono più facili nella comunicazione e magari sul piano del consenso altre risposte possibili sono più remunerative nell'immediato. Però poi c'è un tema di coscienza per i politici seri. E quel tema di coscienza per i politici seri impone di fare prevenzione.
Guardate, vi racconto una storia. Quando in Giappone ci fu un terremoto nel 2011 nell'Oceano Pacifico che scatenò uno tsunami. Con quello tsunami ci fu una tragedia che vide più o meno 20.000 morti, più i dispersi e diverse città che furono distrutte. Delle città che furono coinvolte da quello tsunami - a me ha molto colpito questa storia quando l'ho letta - in una sola non ci furono né morti né danni. Quella città si chiama Fudai. Nel 1967 il sindaco di Fudai decide di spendere l'equivalente di quelli che oggi sarebbero 25 milioni di euro per erigere una barriera anti-tsunami alta 16 metri. È stato “linciato”. Nel senso che si giocò praticamente tutto il consenso che aveva, perché i cittadini di Fudai dicevano che l'opera fosse un dispendio inutile di risorse pubbliche, che non serviva. Il sindaco di Fudai ha deciso di non cedere, ha terminato questa barriera e quando l'ha terminata si è dimesso. Quando lo tsunami è arrivato, 50 anni dopo, il sindaco di Fudai del 1967, è diventato un eroe per i cittadini, solo che intanto era morto. Però a me ha fatto molto riflettere questa storia. Quando tu riesci a fare qualcosa che impedisce un problema, un disastro, una tragedia, non ti verrà mai riconosciuto, perché nessuno lo saprà mai se sei riuscito a evitare quel disastro o quella tragedia. Non c'è stato il disastro, e quindi non si sa neanche che qualcuno l'ha evitato, mentre quando c'è il disastro si parla di cosa si sarebbe potuto fare prima. Però rimane nella coscienza dei politici seri fare tutto quello che si può per evitare che i disastri arrivino.
La messa in sicurezza del territorio, il tema dell'alluvione, il tema delle esondazioni, il tema dei terremoti. Voi qui lo sapete molto bene, questo è un territorio che può sicuramente capire quello che sto dicendo, perché quando qui si è abbattuto il terremoto la ricostruzione è diventata un modello, un modello che noi ancora raccontiamo, che ancora esportiamo.
Ma quel modello era anche figlio di una mentalità che noi conosciamo bene, che voi conoscete meglio di me, che ormai tutta l'Italia conosce, nelle parole dell'allora Vescovo che disse “prima le fabbriche, poi le case, poi le chiese”. Era il modello del pragmatismo dell'operatività, del lavoro che garantisce tutti gli altri diritti ed è quel modello di pragmatismo e di operatività a cui questo Governo cerca di fare il suo meglio per rispondere, al quale rispondiamo anche con l'Accordo di oggi.
Grazie davvero.
 
",2024-03-08,https://www.governo.it/it/articolo/accordo-lo-sviluppo-e-la-coesione-tra-il-governo-e-la-regione-friuli-venezia-giulia
"Sindrome Pans Pandas, il videomessaggio del Presidente Meloni","Buongiorno a tutti e grazie di questo invito!
Mi dispiace moltissimo non essere lì con voi fisicamente, ci tenevo davvero, però, a far sentire la mia vicinanza e il mio affetto, il mio sostegno a questa iniziativa. Un abbraccio speciale a Nicole, a sua madre Ketty, a tutta l’Associazione Genitori Pans Pandas: grazie per quello che fate ogni giorno, grazie per promuovere la consapevolezza su una sindrome che in tantissimi ancora non conoscono, ma che esiste e che tocca moltissime famiglie italiane. E grazie anche a tutti i medici, gli esperti, i professionisti che sono lì con voi e che hanno preso a cuore questa causa, e che la sostengono quotidianamente. È soprattutto grazie al loro lavoro se si stanno facendo i passi avanti dei quali siamo testimoni.
Ma vorrei rivolgermi direttamente a Nicole per qualche secondo. Ti ho conosciuta un anno fa a Palazzo Chigi, insieme a tua madre, Lucrezia, e alla sua mamma Stefania. Mi sono resa conto subito di avere davanti una “guerriera”, una guerriera con degli occhi meravigliosi, li ricordo bene, che parla poco che però sa il fatto suo e che non si ferma. Hai avuto un grande coraggio, il coraggio di raccontare la tua storia in questo libro, di raccontare i tuoi incubi, le tue paure, i tuoi momenti di difficoltà. Non è un’ammissione di debolezza, è un grandissimo atto di forza, di determinazione, di caparbietà. E lo hai fatto perché sapevi che era giusto farlo, perché sapevi che la conoscenza di un problema è il primo passo per affrontare quel problema e magari per risolverlo. Quindi, grazie, grazie, per quello che hai fatto per te stessa e forse molto di più per tutti gli altri. Ti aspetto a Palazzo Chigi, spero di essermi meritata una copia con dedica del libro, e quindi sarò contenta di vederti.
Come sapete meglio di me, non ci sono ancora delle linee guida per la diagnosi e il trattamento della sindrome Pans Pandas. La comunità scientifica si sta ancora confrontando, il cammino è complesso, però noi abbiamo scelto di dare il nostro contributo: il Ministero della Salute ha istituito un gruppo di lavoro medico-scientifico per affrontare tutti gli aspetti che riguardano questa sindrome e sta portando avanti la sua attività in modo serrato e rigoroso. So che il Sottosegretario Gemmato, che ha la delega alle malattie rare, ha preso anche lui a cuore la vostra causa e che vi sta seguendo fin dall’inizio e penso che siate in buone mani.
Non ho altro da aggiungere, se non dirvi ancora una volta: forza! Le difficoltà ci sono, posso solo immaginare i salti mortali che fate ogni giorno per dare ai vostri figli le cure di cui hanno bisogno, ma avete sempre avuto il coraggio e sono certo che continuerete ad averlo e fa la differenza. Io, per quello che posso fare nel mio piccolo, sono al vostro fianco come tutto il Governo.
Grazie e buon lavoro a tutti.
",2024-03-08,https://www.governo.it/it/articolo/sindrome-pans-pandas-il-videomessaggio-del-presidente-meloni/25174
"Visita in Canada, punto stampa del Presidente Meloni","Presidente Meloni: Allora, il bilancio di questi due giorni è molto positivo per quello che mi riguarda, come sapete siamo stati negli Stati Uniti prima e poi in Canada per presentare le priorità italiane della Presidenza G7, particolarmente del Summit dei leader che si terrà a giugno in Puglia. Devo dire che c'è stata moltissima convergenza sulle priorità italiane, con i grandi temi internazionali che sono sul tavolo, ma anche sulle innovazioni che l'Italia porta in questa Presidenza: a partire dall'attenzione verso l’Africa; il governo dei flussi migratori; la proposta di un'alleanza globale contro i trafficanti di esseri umani; il tema dell'intelligenza artificiale; l’Indo-Pacifico; e molte altre questioni, compresa una novità tutta italiana che forse voi ancora non conoscete, e cioè che per la prima volta nella storia del G7 a livello ministeriale la Presidenza italiana organizzerà un G7 dedicato alla disabilità e all'inclusione delle persone con disabilità. 
Sono molto contenta perché è una Presidenza G7 che ha molto di imprimatur italiano, di interessi italiani, trova convergenza negli altri membri del G7 e quindi sono molto ottimista anche sul fatto che possa portare importanti risultati che vorrei fossero concreti. Penso che questi due giorni ci raccontino di una grande attenzione che c'è attorno alla proposta e alla visione italiana, attorno al protagonismo italiano, e quindi sono molto soddisfatta di questo giro. 
Domande
Domanda: Presidente, quest'oggi c'è stato nel Mar Rosso un lancio di droni contro una delle nostre navi in servizio nell'area. Come lo legge, c'è il timore di un ulteriore inasprimento della situazione? 
Presidente Meloni: Guardi, se c'è stato un protagonismo nel Mar Rosso è proprio perché ci rendiamo conto di quanto sia pericoloso mettere a repentaglio la sicurezza di navigazione, su una tratta dalla quale passa il 15% del commercio mondiale, quindi lei capisce che se il Mar Rosso non fosse “utilizzabile” e si dovesse passare, non so, per il Capo di Buona Speranza, noi avremmo, nella migliore delle ipotesi, un aumento dei prezzi di tutti i prodotti che passano per quella rotta e arrivano sui nostri mercati. 
Per questo abbiamo sostenuto politicamente gli interventi che già erano stati avviati e per questo c'è una missione europea, “Aspides”, che non a caso ha un comando tattico italiano. Quindi sicuramente quello che è accaduto oggi dimostra ancora di più quanto bisogno ci sia di rimanere concentrati su un quadrante che è fondamentale per i nostri interessi nazionali, per i nostri interessi commerciali. Faccio i miei complimenti alle nostre Forze Armate, all'Ammiraglio Cavo Dragone, e continueremo a lavorare per mettere in sicurezza la libertà di navigazione, per mettere in sicurezza il commercio mondiale. 
Domanda: Presidente, lei ha parlato con Biden e Tradeau dell’Africa e della centralità che l’Italia vuole avere nel contesto africano: in che modo gli Stati Uniti la sosterranno, se avete una road map di appuntamenti, e che tangibili aspetti di cooperazione avete esplorato. La prima domanda. 
La seconda domanda è sull'intelligenza artificiale. Europa e Stati Uniti hanno due approcci completamente diversi. [inaudibile].. come conciliarli anche in virtù dell'ambiguità, cioè del grande numero di [inaudibile]? 
Presidente Meloni: Allora, guardi, sulla prima domanda: Africa. Devo dire che nell'ultimo anno l’attenzione verso l'Africa come continente strategico è molto cambiata da parte dei Paesi G7, come da parte dei Paesi dell'Unione europea. Ci si comincia a rendere conto sul serio di quanto un continente che detiene il 60% delle terre rare, - e quindi di elementi che sono fondamentali anche per la transizione - che ha il 60% di terre coltivabili e che ha una popolazione in crescita e quindi anche molto potenziale umano, sia importante, ma è importante se noi riusciamo ad accompagnarla con i giusti investimenti. 
L'approccio che c'è stato in questi anni era soprattutto un approccio “caritatevole”, come se noi dovessimo occuparci semplicemente di mantenere una condizione di difficoltà. Io penso che invece l'Africa abbia delle potenzialità straordinarie, che. con i giusti investimenti, con una cooperazione completamente nuova - che è una cooperazione da pari a pari - possa dare grandi risultati, per sé stessa e per noi, che chiaramente siamo i dirimpettai, ma per il mondo intero. 
Quindi, piano piano, tutti quanti si stanno riconcentrando con un'attenzione diversa verso l'Africa. Le Nazioni del G7 lavorano, però lavorano finora soprattutto singolarmente. Quello che io sto proponendo è di mettere in rete questo lavoro. Noi abbiamo ad esempio l'iniziativa che è del G7, del PGII, che è questa rete di investimenti infrastrutturali per i Paesi in via di sviluppo, sulla quale mi piacerebbe organizzare un comitato tecnico che metta a sistema il lavoro che ciascuno di noi fa, il lavoro che l'Italia fa col Piano Mattei, con il lavoro che stanno facendo altre Nazioni in altri quadranti, per cercare di fare un ragionamento che possa vedere una visione strategica su quello che accade e una presenza e un'attenzione diverse rispetto a quello che si è visto in passato. 
Perché io continuo a ritenere che i Paesi africani abbiano voglia di cooperare con noi, però credo che l'approccio che noi abbiamo utilizzato non sia stato sempre quello giusto. Se noi siamo in grado di cambiare quell'approccio e di ragionare da partner con i Paesi africani, penso davvero che ci sia la possibilità di fare un lavoro straordinario. E quindi sto facendo una serie di proposte concrete, mi piacerebbe fare un G7 Africa Business Forum, quindi capire anche come si può coinvolgere il mondo privato in questo lavoro importante che i governi stanno portando avanti. 
Per quello che riguarda il tema dell'intelligenza artificiale, credo che sia importante coinvolgere anche il settore privato in questa discussione. So che l'approccio può essere diverso, ma non ho trovato una chiusura rispetto alla nostra proposta di governare lo sviluppo dell'intelligenza artificiale, perché alla fine tutti si rendono conto del fatto che gli impatti di un'intelligenza artificiale non governata possono essere maggiori dei benefici per chi produce l'intelligenza artificiale. Il focus che vuole portare l’Italia è soprattutto incentrato sull’impatto dell’intelligenza artificiale nel mercato del lavoro, perché, l’ho detto varie volte, rischiamo un mondo nel quale sempre meno persone saranno necessarie. E questo produce potenzialmente una verticalizzazione ulteriore della ricchezza che abbiamo già visto con una globalizzazione incontrollata: pensavamo che distribuisse la ricchezza, l’ha verticalizzata, i poveri sono aumentati, la classe media si è assottigliata, i ricchi anche sono di meno, ma sono molto più ricchi. L'intelligenza artificiale può produrre un ulteriore divario da questo punto di vista e questo lo capiscono tutti. Per cui, quando noi portiamo - tra l'altro è un lavoro che è stato iniziato lo scorso anno con la Presidenza giapponese, con l'Hiroshima Process - sul tavolo la necessità di governare questo fenomeno, di mettere delle barriere etiche, di garantire che l'intelligenza artificiale rimanga centrata sull'uomo e che l'uomo ne sia il padrone, tutti quanti sono d'accordo. Poi bisogna scendere nei dettagli e lì sicuramente si dovranno trovare delle soluzioni che mettono insieme posizioni diverse, però di partenza tutti quanti capiscono il problema. 
Domanda: Volevo chiederle se ha un commento sulla dichiarazione del Presidente Zelensky che ha annunciato la preparazione di una lista di personalità filorusse nel nostro Paese, e se da Kiev avete avuto qualche anticipazione. 
Presidente Meloni: No, guardi, sarò franca. Quando ho sentito riportata questa dichiarazione di Zelensky mi sono molto interrogata. Punto primo, perché Zelensky non mi ha posto una questione di questo genere, punto secondo perché Zelensky sa benissimo che in Italia vige la libertà d’opinione, quindi difficilmente qualcuno può fare delle liste di proscrizione perché le persone non la pensano come noi. Dopodiché però sono andata a leggere quelle dichiarazioni e mi pare che siano state riportate in maniera un po' particolare, perché Zelensky a domanda risponde parlando di cittadini con passaporto russo e quindi non di cittadini di altri Paesi e specifica che non ci sono italiani. Quindi ovviamente nessuno potrebbe fare in Italia delle liste di proscrizione in base alle opinioni perché noi siamo una democrazia, ma non è neanche quello che è stato proposto. Bisogna essere franchi su questo, onesti. 
Domanda: Presidente torniamo un secondo in Italia. Dal Quirinale è filtrato un certo fastidio, sorpresa, per le sue dichiarazioni che ha fatto prima di partire per Washington, in cui lei ha detto che è pericoloso togliere il sostegno delle istituzioni alla polizia. Queste istituzioni quali sono? Perché se non è il Quirinale.. Perché il Quirinale ha fatto una dichiarazione, e volevo sapere anche se era d’accordo con la dichiarazione del Presidente Mattarella sui manganelli che sono un fallimento dello Stato...
Presidente Meloni: Guardi, da quello che so io, di solito il Quirinale non fa filtrare i propri umori. Quando ha qualcosa da dire la dice e dubito che possano essere filtrati malumori su una cosa del genere perché, banalmente, se qualcuno pensa che la mia dichiarazione potesse essere riferita a Mattarella vuol dire che quel qualcuno pensa che Mattarella abbia tolto il sostegno del Quirinale alle Forze dell’Ordine, ma io non lo penso questo. Quindi, forse lo pensate voi, forse lo pensa lei, decisamente non lo penso io. 
Domanda: Però non sono stati smentiti gli articoli...
Presidente Meloni: Guardi, se io dovessi tutti i giorni smentire le cose false che vengono scritte su di me passerei la vita a fare questo, per cui immagino che anche il Presidente della Repubblica abbia di meglio da fare. Detto questo, io considero i moniti del Presidente della Repubblica, le parole del Presidente della Repubblica, sempre molto importanti. Ho trovato, e questa è la grande differenza che esiste tra il Presidente Mattarella e molti altri politici, e cioè che quando ad esempio qualche giorno fa dei poliziotti sono stati circondati da 50 esponenti dei centri sociali che tentavano di liberare un immigrato irregolare che doveva essere rimpatriato, il Presidente Mattarella ha alzato il telefono e ha espresso la solidarietà a quegli agenti, cosa che non ho visto fare da molti altri rappresentanti istituzionali, perché le segnalo che è un'istituzione anche il Parlamento, e quindi anche i parlamentari sono una istituzione. Quindi con chi ce l’aveva Giorgia Meloni? Con la sinistra, con quella sinistra che è bravissima sempre a criticare quando le cose vanno male, ma non è mai capace di esprimere la solidarietà alle Forze dell'Ordine, che hanno visto in questo ultimo anno 120 agenti finiti in ospedale, feriti durante le manifestazioni. Dopodiché mi consenta di aggiungere che vedo questo tentativo ogni giorno di creare una crepa tra Palazzo Chigi e il Quirinale. I miei rapporti con il Presidente della Repubblica sono ottimi e il tentativo che alcuni fanno di creare questa crepa per “schermare” dietro il Presidente della Repubblica la loro contrarietà alla riforma costituzionale del premierato è una cosa, secondo me, molto sbagliata. Se la sinistra vuole contrastare la riforma del premierato, fa bene a spiegare agli italiani perché non vuole che i cittadini possano liberamente eleggere chi guida il Governo, ma non mi sembra corretto utilizzare una figura di garanzia come il Presidente della Repubblica per raggiungere questo obiettivo di parte. 
Domanda: Si è pentita del candidato in Sardegna?
Presidente Meloni: No, nel senso che le cose vanno a volte bene e a volte male e ognuno si assume le proprie responsabilità. Io conosco Paolo Truzzo da tanti anni, lo considero una persona capace, una persona perbene, un militante di lungo corso. Poi evidentemente la valutazione era sbagliata. Vedremo quanto sbagliata, diciamo, con i dati delle ultime ore. Ma vedremo. 
Domanda: Chiederete il riconteggio?
Presidente Meloni: Ma guardi, secondo me bisogna aspettare a vedere intanto come finisce questo primo riconteggio che si sta facendo. 
Giornalista: Se ci fosse una soglia di misura lei pensa sarebbe opportuno?
Presidente Meloni: Non è una decisione che voglio prendere adesso, voglio vedere come va il riconteggio che intanto si sta facendo e poi valuteremo se è il caso di andare a verificare. Però intanto mi pare si stia assottigliando parecchio lo scarto e le cose erano andate meno peggio di quanto sembrassero. 
Domanda: prima parte in larga parte inaudibile, si chiede degli asset sovrani russi. 
Seconda domanda: [inaudibile] Le sue parole rispetto a quelle del Presidente della Repubblica sono state evidentemente diverse: il Presidente della Repubblica ha sostenuto che l’utilizzo dei manganelli contro dei ragazzi è sempre un fallimento, c’è comunque una distanza? [inaudibile]
Presidente Meloni: Guardi, insisto, non c'è una distanza con il Presidente della Repubblica su questo tema. Poi possiamo andare a valutare se nella gestione dell'ordine pubblico c'è qualcosa di meglio che si può fare sul piano legislativo, però obiettivamente dobbiamo anche mettere le cose come sono in fila. Qualcosa è andato storto in alcuni casi e sicuramente bisogna vedere le responsabilità quali sono. Però ricordiamoci anche che dal 7 ottobre a oggi abbiamo avuto 1.007 manifestazioni a favore della Palestina. Perché? Perché questa Nazione, a differenza di quello che hanno fatto altri Paesi europei, non ha vietato le manifestazioni, perché noi siamo per la libertà di manifestazione, indipendentemente dal fatto che condividiamo o meno le ragioni per le quali si manifesta. 
Quindi, per carità, certo, è meglio non utilizzare i manganelli, dopodiché bisogna anche capire se ci sono degli errori, ma questo non compete a me, ma agli organismi preposti, oppure bisogna sempre - purtroppo - nella gestione dell'ordine pubblico individuare qual è la priorità. Io non ho tutti gli elementi per valutare se sia stato un errore, probabilmente sì, insomma da quello che capisco c'è stato qualche errore che è stato fatto. Quello che a me non piace, insisto, è che nell'1,5% dei casi in cui le cose vanno male si approfitta per generalizzare su tutte le Forze dell'Ordine. Segnalo che la maggior parte dei casi le cose vanno male per le Forze dell'Ordine, però nessuno ha detto una parola su questo. Allora, in questo senso penso sia pericoloso togliere il sostegno alle Forze dell’Ordine delle istituzioni, e parlando della politica e non del Capo dello Stato. Perché guardi che non è facile gestire un ordine pubblico che è molto complesso anche con condizioni che sappiamo non essere quelle che vorremmo ottimali per le nostre Forze dell’Ordine e vedersi anche insultare dai parlamentari francamente... Penso sia un gioco - che per persone che rischiano la loro incolumità per mettere in salvo la nostra, per garantire la nostra - a somma negativa. Questo è il ragionamento che io faccio. 
Sui fondi, sugli asset sovrani. Guardi, certo ci sono delle difficoltà. Allora, da una parte chiaramente utilizzare i fondi sovrani russi sarebbe un modo per garantire la ricostruzione dell'Ucraina utilizzando le risorse di chi l'ha distrutta e quindi sarebbe giusto sul piano filosofico; sul piano legale e sul piano finanziario, comporta delle difficoltà. 
Mi pare che sia una buona soluzione quella che intanto è stata individuata dall'Unione europea, quella sui windfall profits, cioè sull'utilizzo degli interessi generati dalla immobilizzazione dei fondi, probabilmente si può portare anche al livello G7, oppure si può ragionare di utilizzare queste risorse come una garanzia per i prestiti, ci sono delle soluzioni che si possono immaginare, ma chiaramente ci sono anche delle oggettive difficoltà sul piano legale, sul piano finanziario, che vanno tenute in considerazione.
Domanda: Vorrei rimanere sul tema G7. Sia ieri che oggi [inaudibile] il tema del Medio Oriente. Volevo sapere se ci sono passi in avanti, degli aggiornamenti, sullo stato degli sforzi diplomatici e, se la situazione in Medio Oriente rischia poi di complicare quel dialogo con il Sud globale [inaudibile]
Presidente Meloni: È un rischio che si corre. La ragione per la quale dall’inizio della crisi del 7 ottobre scorso, come Presidenza italiana G7 e come Italia ci siamo concentrati soprattutto sul dialogo con i Paesi arabi, con i Paesi della regione, con i Paesi del Nord Africa, è la ragione per la quale io sono stato l'unico Paese del G7 a livello di leader a recarmi alla Conferenza del Cairo. Il dialogo va continuato e anche l'assistenza umanitaria che l'Italia non sta facendo mancare serve anche in questo senso. Io non ho particolari aggiornamenti, sicuramente c'è uno sforzo diplomatico che si sta facendo molto importante, in particolare da parte degli Stati Uniti, ma non solamente degli Stati Uniti, di tutti i Paesi del G7.
Noi abbiamo, lo scorso 24 febbraio, quando eravamo a Kiev per la VTC del G7, parlato anche di Medio Oriente e, sulla base di quel dialogo, sto valutando - e l'ho proposto in queste ore sia al Primo Ministro Trudeau sia al Presidente Biden - di fare uno statement G7 anche sul tema del Medio Oriente sperando che possa aiutare questa soluzione, questa de-escalation che per me è estremamente preziosa nell'attuale contesto. Quindi ci lavoriamo giorno per giorno e devo dire ci stiamo lavorando tutti insieme, nella stessa direzione. Penso che sia un lavoro fondamentale e importante e penso che anche l’Italia come Presidente G7 abbia su questo una responsabilità.
Domanda: Lei sabato scorso ha presieduto, insieme al Presidente Zelensky, una riunione G7 da Kiev. La sera prima Zelensky aveva fatto un discorso accorato, chiedendo agli americani di sostenere l’Ucraina attraverso lo sblocco dei fondi. Lei è una leader riconosciuta dai repubblicani statunitensi. Ha avuto modo di parlare, di confrontarsi con qualcuno, perché questo è un punto nevralgico, che cosa pensa? Perché al di là dei 300 miliardi congelati ci sono intanto 60 miliardi che gli ucraini attendono. 
Presidente Meloni: Guardi, io non ho parlato con i repubblicani e non penso che in queste questioni siano utili le ingerenze esterne. Sarò franca: spero che si possano fare da questo punto di vista dei passi in avanti. Tutti si aspettavano che l'Europa avrebbe avuto maggiori difficoltà, invece l'Europa è riuscita a garantire il proprio sostegno per i prossimi 4 anni e penso che anche questo sia un segnale che può aiutare nei confronti del Congresso americano, però non sono una persona abituata a ingerire nelle questioni, nei fatti, nelle dinamiche parlamentari e interne di altre Nazioni. Non sopporto quando lo si fa nei miei confronti e non mi pare giusto farlo nei confronti degli altri. 
Domanda: Allora io avrei due domande che sono due precisazioni. Una, se da parte americana c'è stata una sollecitazione a lei, come dire, a intervenire, con qualsiasi tipo di interlocuzione tra i conservatori e i repubblicani. 
Presidente Meloni: No, no, non mi è stato chiesto. 
Domanda: E l’altra precisazione sugli asset: ieri il Portavoce della Casa Bianca poi ha fatto sapere che Biden ha detto che sarebbe auspicabile che questo tema degli asset fosse nel G7.
volevo sapere se conferma questo, se sarà un tema del G7.
Presidente Meloni: Se lo sarà non lo possiamo sapere. Sicuramente è uno dei temi centrali, parte ucraina, della Presidenza G7 e quindi arriverà anche sul tavolo dei leader, ma in che misura sarà presente nelle conclusioni dei leader quello dipende dal tentativo di trovare una soluzione che sia sostenibile. Gli americani conoscono la nostra posizione, noi conosciamo la loro, chiaramente sono anche due punti di vista molto diversi, sono anche interessi diversi nel senso di dove sono fisicamente questi asset e quindi lo vedremo, ma sicuramente è uno dei temi che stiamo discutendo in questi mesi. 
Domanda: Un’ultima domanda. Lei di solito è molto precisa nell'attaccare la sinistra. Quando ha detto le istituzioni, a che istituzioni si riferisce? 
Presidente Meloni: Mi riferivo ai parlamentari. 
Domanda: Ai parlamentari della sinistra? 
Presidente Meloni: A diversi parlamentari di sinistra. Istituzioni sono, come li devo chiamare, “mostri”? Non so, come magari loro mi chiamerebbero a me, ma sono istituzioni signori, non so se gli vogliamo togliere pure questo status, no? Ce l'avevo con loro. Quando vado ad attaccare qualcuno attacco qualcuno, nel senso se ho da dire qualcosa indipendentemente da chi è, la dico. Queste ricostruzioni che si fanno, ripeto, vedo - insisto - un tentativo di costruire uno scontro artefatto con il Presidente della Repubblica che non esiste. Io ho un ottimo rapporto col Presidente della Repubblica con il quale mi confronto molto spesso su tutte le grandi questioni del governo di questa Nazione. Trovo molto sbagliato e anche una forte mancanza di rispetto nei confronti del Presidente della Repubblica tentare di utilizzarlo per un interesse di partito - che la sinistra ha - non potendo dire la ragione per la quale non vuole che i cittadini possano scegliere liberamente da chi farsi rappresentare, si cerca di creare lo scontro con il Capo dello Stato per dire che la Meloni vuole togliere i poteri al Capo dello Stato. Ma chi è vagamente serio sa benissimo che io ho fatto una riforma costituzionale che volutamente non tocca i poteri del Capo dello Stato, proprio perché so che il Presidente Mattarella è una figura di garanzia. 
E quindi dispiace, ma non si potrà utilizzare l'autorevolezza del Capo dello Stato per tentare di fare la campagna elettorale contro il premierato e bisognerà dire la verità: non vogliamo che gli italiani possano scegliere il capo del governo perché i governi li vogliamo fare noi nel Palazzo e vogliamo governare quando perdiamo le elezioni e poi vediamo come andrà al referendum. Ma questa è la campagna elettorale che si deve fare.
Domanda: Però la maggior parte dei costituzionalisti dice che saranno toccati i poteri del Presidente.. 
Presidente Meloni: Se lei mi dice quali, mi può dire quali? 
Giornalista: Tutti quelli che hanno fatto l’audizione in Senato…
Presidente Meloni: Mi può dire lei quali sono i poteri del Presidente della Repubblica che vengono toccati? Quali sono i poteri del Presidente della Repubblica che vengono toccati? Perché io lo so, me lo dica lei. Perché non ci sono poteri del Presidente della Repubblica che vengono toccati. Addirittura, quando il Presidente della Repubblica ha fatto le dichiarazioni che ha fatto ultimamente, è stato detto che se ci fosse la riforma del premierato non avrebbe potuto dirlo. Mi può dire qual è l'articolo della Costituzione che impedisce..
Giornalista: lo scioglimento delle Camere diventa un obbligo..
Presidente Meloni: Allora, ho capito, va bene, ok, allora il potere di sciogliere le Camere, che però lei sa bene, il Presidente della Repubblica scioglie le Camere quando non ci sono più le condizioni per andare avanti, giusto? 
Giornalista: Ma anche la nomina del Primo Ministro…
Presidente Meloni: Ma il Presidente della Repubblica quando nomina il Primo Ministro chi nomina tendenzialmente? Chi ha vinto le elezioni, chi ha preso più voti. 
Giornalista: Dopo le consultazioni…
Presidente Meloni: Dopo le consultazioni tendenzialmente il Presidente della Repubblica…  Di questo stiamo parlando, quindi di che cosa stiamo parlando? Tutti i poteri che il Presidente della Repubblica ha di indirizzare, di difendere la Costituzione, indirizzare la Repubblica, di fare anche le valutazioni che fa, sono tutti poteri che sono assolutamente fermi, immutati per il Presidente della Repubblica. Questa è la verità. Se io avessi voluto toccare i poteri del Presidente della Repubblica banalmente lo avrei fatto, ma non l'ho voluto fare. Perché? Perché so che il Presidente della Repubblica è un'istituzione, il Presidente Mattarella, unificante, e quindi non credo che vada toccata. È un tema anche di mantenere un bilanciamento tra i poteri. Quindi è una costruzione artefatta.
Giornalista: da tutti i costituzionalisti…
Presidente Meloni: Adesso sono diventati tutti? Addirittura? Lei li conosce bene, perché a me non pareva che fossero tutti, la prego… Va bene, ho capito il gioco, il gioco a me è chiarissimo, lo voglio spiegare ai cittadini: si sta cercando di mettere in piedi uno scontro col Presidente della Repubblica perché la sinistra non sa come spiegare che non vuole che i cittadini scelgano di rifarsi rappresentare e quindi cercano di schermarsi dietro il Presidente della Repubblica. Non mi vale corretto nei confronti del Presidente della Repubblica al quale rinnovo la mia totale stima e anche solidarietà per questi tentativi di utilizzarlo.
Grazie e buona serata.
 
",2024-03-02,https://www.governo.it/it/articolo/visita-canada-punto-stampa-del-presidente-meloni/25152
"Autorizzato il trasferimento in Italia di Chico Forti, il videomessaggio del Presidente Meloni","Sono felice di annunciare che dopo 24 anni di detenzione negli Stati Uniti, è appena stata firmata l'autorizzazione al trasferimento in Italia di Chico Forti.
Un risultato frutto dell'impegno diplomatico di questo Governo, della collaborazione con il Governo dello Stato della Florida e con il Governo Federale degli Stati Uniti, che ringrazio.
È un giorno di gioia per Chico, per la sua famiglia e per tutti noi. Lo avevamo promesso, lo abbiamo fatto e ora aspettiamo in Italia Chico.
",2024-03-01,https://www.governo.it/it/articolo/autorizzato-il-trasferimento-italia-di-chico-forti-il-videomessaggio-del-presidente-meloni
"Incontro con il Presidente Biden, le dichiarazioni del Presidente Meloni","A seguire la traduzione di cortesia.
***
Well, I’m delighted to be here today in my capacity as G7 Chair, and I look forward, Joe, to hosting you in Puglia next June for the leaders’ summit.
I’m working on a concrete and substantial G7 summit. We intend first and foremost to reaffirm the rules-based international order, defending freedom and building peace for Ukraine.
And, in doing this, I think we need to tackle the narrative that wants “the West against the rest”. So, our dialogue within the G7 with the Global South is essential. 

The crisis in the Middle East is of the utmost concern. We need to coordinate our actions in order to avoid an escalation and, in this regard, we fully support the US mediation efforts.
The humanitarian crisis is our number one priority. Italy is concentrating its contribution on this. Meanwhile, we are cooperating with all regional actors that must be part of any future outcome. We should work together on concrete steps to guarantee the two-state perspective, which is the only long-term sustainable solution. And then, the Houthis’ attacks on commercial vessels that endanger freedom of navigation in the Red Sea are unacceptable. EU naval operation Aspides, that, as you know, is under Italian tactical command, is an important response to the disruption of transit through the Red Sea.

Then, building on Italy’s role in the Mediterranean, the G7 will pay special attention also to the African continent. We’ve been discussing it, many times, for I think we have to remember that Africa is not a poor continent; it is, on the contrary, incredibly rich in human and material resources, but it has been neglected and exploited with a predatory approach for a long time. I want to reverse this approach, together with you, which is also a root cause of the migration crisis. We need to support Africa’s development on an equal basis and put an end to illegal migration while fighting human trafficking. Human trafficking has become the most financially rewarding crime globally, and we cannot accept it any longer. For this reason, I came here today also with a proposal to launch a global alliance against human traffickers.

The G7 will discuss artificial intelligence as well. AI is a means, it can be a good or a bad one, it depends on our capacity to govern it, to tackle the risks and the impact it can have, for example on the labour market. We want to develop AI, but also we want to be certain that it remains human centered.

And then, last but not least, I came here to boost our strategic cooperation. Our relations are enriched by the presence of more than 20 million Italian Americans. During our last meeting here in Washington, we said we wanted to improve our bilateral cooperation and our trade, and we did it, for in 2023 our bilateral trade reached the highest amount ever with USD 102 billion of exchange.

So, I think we did a good job but I also think that we can do even better, and I hope this will be our mutual goal for this year. Thank you, Joe.
***
Sono lieta di essere qui oggi in qualità di Presidente del G7, e non vedo l'ora, Joe, di ospitarti in Puglia il prossimo giugno per il vertice dei leader.
Sto lavorando a un vertice G7 concreto e sostanziale. Intendiamo innanzitutto riaffermare l'ordine internazionale basato sulle regole, difendendo la libertà e costruendo la pace per l'Ucraina.
E, nel farlo, penso che dobbiamo affrontare la narrazione che vuole ""l'Occidente contro il resto del mondo"". Dunque, il nostro dialogo con il Sud globale all'interno del G7 è essenziale.
La crisi in Medio Oriente è estremamente preoccupante. Dobbiamo coordinare le nostre azioni per evitare un'escalation e, a tale riguardo, sosteniamo pienamente gli sforzi di mediazione degli Stati Uniti.
La crisi umanitaria è la nostra priorità numero uno. E’ su questo che l'Italia sta concentrando il suo contributo. Intanto stiamo collaborando con tutti gli attori regionali che devono far parte di qualsiasi esito futuro. Dobbiamo lavorare insieme su passi concreti per garantire la prospettiva dei due Stati, che è l'unica soluzione sostenibile a lungo termine. E poi, gli attacchi degli Houthi alle navi commerciali che mettono in pericolo la libertà di navigazione nel Mar Rosso sono inaccettabili. L'operazione navale dell'Ue “Aspides”, che, come sapete, è sotto il comando tattico italiano, è una risposta importante alle interruzioni del transito nel Mar Rosso.
Poi, sulla base del ruolo dell'Italia nel Mediterraneo, il G7 presterà particolare attenzione anche al continente africano. Ne abbiamo discusso molte volte, perché credo che dobbiamo ricordare che l'Africa non è un continente povero; è, invece, incredibilmente ricca di risorse umane e materiali, ma è stata a lungo trascurata e sfruttata con un approccio predatorio. Insieme a voi voglio invertire questo approccio, che è anche una causa principale della crisi migratoria. Dobbiamo sostenere lo sviluppo dell'Africa su base paritaria e porre fine alla migrazione illegale, combattendo il traffico di esseri umani. La tratta di esseri umani è diventata il crimine più remunerativo a livello globale, e non possiamo più accettarlo.
Per questo motivo, sono venuta qui oggi anche con una proposta di lanciare un'alleanza globale contro i trafficanti di esseri umani.
Il G7 discuterà anche di intelligenza artificiale. L'IA è un mezzo, può essere uno buono o uno cattivo, dipende dalla nostra capacità di governarla, di affrontare i rischi e l'impatto che può avere, ad esempio sul mercato del lavoro. Vogliamo sviluppare l'IA, ma vogliamo anche essere certi che rimanga incentrata sull'uomo.
E poi, da ultimo ma non meno importante, sono venuta qui per rafforzare la nostra cooperazione strategica. Le nostre relazioni sono arricchite dalla presenza di oltre 20 milioni italo-americani. Durante il nostro ultimo incontro qui a Washington, avevamo detto che volevamo migliorare la nostra cooperazione bilaterale e il nostro commercio, e lo abbiamo fatto, perché nel 2023 il nostro commercio bilaterale ha raggiunto la cifra più alta di sempre, con 102 miliardi di dollari di scambio. Quindi, credo che abbiamo fatto un buon lavoro, ma credo anche che possiamo fare ancora meglio, e spero che questo sarà il nostro obiettivo comune per quest'anno. Grazie, Joe.
",2024-03-01,https://www.governo.it/it/articolo/incontro-con-il-presidente-biden-le-dichiarazioni-del-presidente-meloni/25130
"Incontro con i corrispondenti della Stampa Estera, l'intervento del Presidente Meloni","Buonasera a tutti. Grazie per questo invito, grazie per questa bella iniziativa. Grazie a Esma, a Dario, a tutto il direttivo dell'Associazione. Approfitto per scusarmi e per farvi i complimenti perché confesso che non conoscevo molte delle attività che l'Associazione porta avanti, che sono un racconto molto più completo della realtà italiana per le persone alle quali raccontate con il vostro lavoro quello che accade qui. 
Davvero vi faccio i complimenti, vi faccio un in bocca al lupo anche per la vostra nuova sede. Non so cosa Silvio Berlusconi da lassù pensi del fatto che questa “banda di comunisti” - come lui l'avrebbe definita - si trasferisce a Palazzo Grazioli.. ma sono i casi della vita, signori. 
Vi ringrazio per questo appuntamento che considero un appuntamento molto bello, molto significativo. Temo che sarò un po’ deludente per voi. Ho sentito lo splendido intervento della Presidente e so che in questa occasione ci si aspetta dal Presidente del Consiglio un intervento leggero e divertente. Io non ero leggera neanche a 15 anni, figuratevi dopo 16 mesi che faccio il Presidente del Consiglio. In tutto questo voi mi invitate nel giorno in cui perdo le elezioni in Sardegna e sto pure facendo la Quaresima e non posso neanche affogare i miei dispiaceri nell'alcol. Per cui non è la giornata oggettivamente migliore per aspettarsi da me della simpatia e dell'allegria. È andata così. In ogni caso, eh, trovo questa iniziativa bella perché, al di là del mio discorso, al di là dei discorsi ufficiali, questa è un'occasione per conoscerci come persone. Questo è importante per tutti noi per fare meglio il nostro lavoro. 
Io ho sempre pensato che per capire la politica, come per capire la storia, per capire la letteratura, devi cercare di capire i protagonisti: che cosa avevano in testa, chi erano. Vale anche per i giornalisti. Quando tu leggi un commento, io politico leggo un commento, se so chi è che ha scritto quel commento, io sono in grado di comprendere e di interpretare meglio quel commento. E allora avere l'occasione in qualche modo di avere del tempo per conoscerci, può consentirci anche di avere tutti quanti un giudizio più completo e un rapporto più franco. Io credo che questo sia molto importante, penso che cercare di capire le persone possa consentire a ciascuno di noi di fare meglio il nostro lavoro. Penso che possa consentirlo a me per raccontare meglio chi sono, che cosa faccio, penso che possa consentirlo a voi che oltretutto - consentitemi di dire - se siete stati mandati a fare i corrispondenti in Italia, cioè a tentare di raccontare la politica italiana a persone lontane da qui, una politica italiana che non capiscono neanche i politici italiani, o i vostri direttori vi detestano, oppure obiettivamente vi stimano parecchio perché non è una cosa facile. 
Ma anche per questo conoscersi e conoscere le persone meglio aiuta a meglio interpretare la realtà. 
E penso che nel mio caso valga ancora di più, perché voi sapete che io sono “cintura nera” di stereotipi, di etichette. Sono una persona che è stata raccontata in tutti i modi possibili e immaginabili quando, a volte, quando le persone mi hanno conosciuto, hanno scoperto una realtà diversa da quella che era stata raccontata e hanno cambiato il loro giudizio: delle volte magari in negativo, molto spesso in positivo. Per me non era difficile. Quando vieni presentato come se fossi un marziano, un mostro, e ti presenti e dimostri che hai solo due occhi e non ne hai sei, già stupisci positivamente. Però questo viaggia attraverso la conoscenza reciproca.
E allora io posso soprattutto provare a dirvi chi sono. Quindi comincio io in questa specie di seduta psicanalitica che stasera facciamo insieme, raccontando chi penso di essere al di là del fatto che sono Presidente del Consiglio dei Ministri. Sono Giorgia intanto buonasera. Poi qualcuno direbbe “sono una donna, sono una madre, sono italiana, sono cristiana”.. ma questa è tutta roba che a Roma si dice abbiamo già “messo al pizzo” cioè che già sappiamo. A parte questo, sono giornalista come voi - e questo non so quanti lo sanno -  ma sono soprattutto una persona che ha speso due terzi della sua esistenza nell'impegno politico. Ancora adesso, dopo trent'anni di impegno politico, considero la politica la più straordinaria forma di impegno civile che esista. Non avrei tuttavia mai immaginato di arrivare dove sono e forse ci sono arrivata esattamente per questo: non amo starci e potrei rimanerci più degli altri esattamente per questa ragione. Uno dei miei collaboratori di lungo corso dice che il mio slogan è “moriremo tutti”. È corretto, io non sono una persona ottimista, guardo sempre il bicchiere mezzo vuoto.
Però, siccome sono in grado di immaginare sempre lo scenario peggiore possibile - e di solito la sorte è molto più magnanima di me - poi sono anche in grado di affrontare tutti gli altri scenari, perché mi ero predisposta a quello peggiore. Nessuno dei miei sogni nel cassetto si è realizzato. Io avrei voluto fare la cantante, ma sono stonata. Avrei voluto giocare nella Nazionale di pallavolo, ma sono nana. Avrei voluto conoscere Michael Jackson, ma è morto troppo presto. Tra questi sogni non c'era quello di fare il Presidente del Consiglio dei Ministri, perché sono per questo una persona troppo lucida. Però Michael Jackson mi ha insegnato l'inglese perché non tutti sanno che io ho imparato l'inglese soprattutto perché ero un'appassionata di musica e volevo capire che cosa dicessero questi testi. Questo mi ha molto aiutato, mi ha aiutato soprattutto nella politica estera. Penso che anche lì la capacità di conoscere davvero chi hai di fronte possa aprire molte opportunità, molti spazi. Tutti i leader nel mondo sono solo persone che cercano di fare del meglio per la propria Nazione.
Se riesci a capire bene chi hai di fronte, se riesci a creare un’empatia - e in questo la lingua chiaramente ti aiuta - si possono costruire rapporti molto più solidi di quelli che si possono costruire quando sono filtrati. Dopodiché sono una persona che, come si sa, non ha paura di dire quello che pensa. Delle volte avrei voluto essere diversa, ma non ho paura di dire quello che penso. Non ho paura di assumermi la responsabilità, di pagarne il prezzo. 
Sono leale. Per me è una questione di principio mantenere un impegno se prendo quell’impegno: ho molti dei sette vizi capitali, quasi tutti, ma non ho quello più subdolo di tutti e quello in assoluto più devastante per i politici che è la vanità, che secondo me è quello che fa molti più danni in questo campo. A dispetto della mia faccia che più o meno è sempre questa non sono sempre arrabbiata, è una faccia che mi viene naturale quando sono concentrata. Una volta per dimostrarlo a Ignazio La Russa, gli ho mostrato una foto di classe della terza elementare in cui io avevo esattamente questa faccia e non vi dirò come tenevo le mani perché il mio ruolo me lo impedisce.
Per cui a dispetto di questa faccia sempre corrucciata, in realtà sono una persona che ama ridere, che ama ridere soprattutto e anche di se stessa. Mi considero una persona per bene, una persona buona. 
Ma so che non bisogna mai sottovalutare la potenziale cattiveria di un buono costretto a essere cattivo e quindi non bisogna neanche sottovalutarmi. Le cose che mi fanno arrabbiare in assoluto di più sono la slealtà, l'umiliazione e perdere a burraco, cosa che di recente mi sta capitando anche abbastanza spesso. Quindi quest'anno non è partito benissimo complessivamente. 
La cosa che amo di più dopo mia figlia è questa Nazione e quindi chiaramente mi fa arrabbiare che le si manchi di rispetto. E qui consentitemi di dire un paio di cose un po’ più serie ma davvero non vi tedierò. Questa serata non merita pesantezza, nonostante la mia giornata sia stata un po’ così. 
Credo che questo aiuti a capire anche molto della politica che stiamo cercando di portare avanti. Io ho sofferto, da patriota, un'Italia sempre guardata un po’ dall'alto in basso, un'Italia a volte considerata poco seria e inaffidabile. Quando sono diventata Presidente del Consiglio mi sono data come primo obiettivo quello di restituire a questa Nazione la sua credibilità, di fare del mio meglio perché questa Nazione potesse essere considerata credibile, affidabile, perché si potesse ribaltare un racconto che a volte era stato anche strumentale: l'Italia “spaghetti e mandolino”, l'Italia della quale non ti puoi fidare. È un po’ questa la linea che governa la politica che io sto cercando di portare avanti: riguarda il tema della politica estera che voi seguite, le posizioni - per quello che mi riguarda - si prendono e si mantengono sulla base di quello che è giusto e non sulla base del mutare degli umori. Vale per l'Ucraina, vale per il Medio Oriente. Banalmente perché questo è quello che distingue i leader dai follower. 
Io penso che ci siano due modi per fare politica: ci sono quelli che fanno politica per prendere i voti e quelli che prendono i voti per fare politica. Sono due cose molto diverse tra loro. Se sei un leader devi riuscire a convincere la maggioranza dei cittadini che la tua visione è quella corretta. Se tu rincorri l'umore degli altri, allora non sei in grado di indicare quella strada. Questo vale per la politica estera, voi sapete che quest'anno noi abbiamo la Presidenza del G7, i temi li conoscete meglio di me, c'è un tema che vi riguarda anche come persone, che vi riguarda anche come professionisti, che io cito - lo faceva anche la Presidente - è quello dell'intelligenza artificiale. Perché, guardate, noi possiamo parlare quanto vogliamo di libertà di stampa - tutti difendiamo la libertà di stampa - ma qui il problema è che si rischia di cancellare la stampa e quando non c'è più una stampa purtroppo non potrai difendere neanche la libertà. 
Noi sappiamo che l'intelligenza artificiale è una grande opportunità se governata, se non è governata può essere un detonatore. E siamo abituati a un progresso che ottimizza le competenze umane ma eravamo abituati a un progresso che ottimizzava le competenze fisiche e gli uomini e le donne si potevano concentrare sui lavori di concetto, di organizzazione. Rischia di non essere più così. Noi rischiamo un impatto sul mercato del lavoro che riguarda lavori e professioni altamente qualificate - come quella del giornalismo - che può essere devastante. 
Sarà uno dei temi che porteremo al G7, cioè il focus sull'intelligenza artificiale, particolarmente per quello che riguarda l'impatto nel mercato del lavoro. 
Vale per la politica economica dove abbiamo cercato di comprare meno monopattini e dedicarci di più ai salari dei cittadini, alla tutela del reddito delle famiglie e ci sono anche qui delle buone notizie: BTP Valore - non so se volete investire bene due soldi - che è dedicato ai piccoli risparmiatori, oggi, nella prima giornata, ha raccolto 6 miliardi di euro, un record assoluto per cui se vi avanza qualche soldo che volete investire bene, in una Nazione seria, con un Governo longevo, ecco ci sarebbe questo BTP Valore al quale mi permetto di fare pubblicità. 
Tutto questo chiaramente si riesce a fare se c'è tempo, che è quello che è mancato all'Italia, che è quello che è mancato ai governi italiani e voi lo sapete bene: perché io capisco il punto di vista di chi una volta che è riuscito finalmente a imparare i nomi di tutti i ministri poi cambiano. Che è stata la vostra quotidianità perché a volte non riuscivo a ricordameli tutti io e già cambiavano. 
A questa Nazione serve stabilità, serve la stabilità che le consente di avere una visione, che le consente di dare la priorità agli investimenti rispetto alla spesa corrente, che le consente di avere una strategia, che le consente di governare i grandi poteri economici, che le consente di governare la burocrazia.
Questo si fa soprattutto con le riforme. Noi abbiamo proposto una riforma costituzionale per la quale ci sono accuse. L'altra volta vedevo - un famosissimo tra l'altro - osservatore americano che citava la riforma del premierato ricordando Mussolini, perché si potrebbe con pochi voti avere una maggioranza. 
Segnalo sommessamente che è quello che oggi accade in molte altre democrazie: per esempio in Francia dove c'è un presidenzialismo in forza del quale col secondo turno - se al primo turno hai preso il 18% - se vinci governi la Nazione. Quindi mi sembrano delle letture delle volte un po’ forzate. 
Quello che vorrei fare io è semplicemente garantire che chi governa in Italia lo scelgono i cittadini: democrazia. E che se quel governo scelto dai cittadini va a casa si torna a votare: democrazia. Quindi vorrei dare stabilità e maggiore peso ai cittadini nella definizione dei propri governi, perché se noi riusciamo a fare questo per voi sarà più facile lavorare, perché i ministri saranno quelli per almeno cinque anni e noi avremo più risultati, perché purtroppo non dovremmo metterci a ricominciare da capo ogni anno e mezzo perché quello che ha devastato questa Nazione. Lo so, sono noiosa, che devo fare? Io sono sempre stata noiosa, lo sono da una vita, per cui mi trovo molto a più agio nelle mie cose noiose. 
E sia chiaro che non mi lancerò in una danza questa sera perché non è proprio il giorno giusto ma vi ringrazio se non altro per il buon auspicio, perché mi avete invitato a questa cena e poi dopo che mi avete invitato mi avete spiegato che dopo due giorni che era venuto Mario Draghi gli avete portato una “sfiga” senza precedenti, quindi farò del mio meglio per allontanarmi da questa sala il prima possibile, per cercare di rimanere un pò a governare questa Nazione.
Grazie davvero a voi, buon lavoro e grazie per questo invito. 
",2024-02-28,https://www.governo.it/it/articolo/incontro-con-i-corrispondenti-della-stampa-estera-lintervento-del-presidente-meloni/25108
"Confagricoltura in Assemblea a Bruxelles, il videomessaggio del Presidente Meloni","Buongiorno a tutti,
voglio salutare e ringraziare il Presidente Giansanti e tutta Confagricoltura per l’invito a questa Assemblea, che cade in una giornata particolarmente importante per il settore agricolo e agroalimentare. Oggi a Bruxelles si riunisce, infatti, il Consiglio Agricoltura e Pesca, e si riunisce per discutere delle risposte più efficaci alla crisi che tocca il comparto. L’Italia sarà rappresentata dal Ministro Lollobrigida, che è lì con voi e che saluto, e si presenterà al tavolo con un documento molto concreto, che punta a ribadire alcuni concetti fondamentali.
Il primo di questi concetti è che l’agricoltura non è nemica dell’ambiente e della transizione ecologica, anzi è l’esatto contrario. Se c’è qualcuno che ama il territorio, che vuole custodirlo e che lavora ogni giorno per preservarlo, tutelando anche identità e tradizioni, quel qualcuno è proprio l’agricoltore. Per questo, il governo si è battuto in Europa fin dal suo insediamento contro tutti quei diktat ideologici che avrebbero colpito la produzione agricola europea e avrebbero messo a rischio quel concetto di sovranità alimentare che resta un nostro indirizzo irrinunciabile.
Abbiamo fatto sentire la voce italiana su tanti dossier e l’orientamento è progressivamente cambiato. Penso alle norme sulle emissioni, sugli imballaggi, sui fitofarmaci, sulla rotazione forzata o sulla messa a riposo obbligatoria dei terreni. Certo, non tutte le questioni sono risolte, ma io credo davvero che il cambio di marcia sia evidente. E che il buon senso stia iniziando a prevalere.
L’altra priorità che siamo chiamati ad affrontare è la revisione della Politica agricola comune. La PAC con la quale ci confrontiamo è stata immaginata prima della pandemia e prima del conflitto in Ucraina, in un mondo completamente diverso da quello attuale. E allora serve una riforma profonda dell’assetto che abbiamo ereditato, perché la Pac torni a perseguire quegli obiettivi strategici di natura economica e sociale previsti dai trattati europei: da un lato garantire sicurezza agli approvvigionamenti di cibo di qualità ai nostri cittadini, dall’altro assicurare un adeguato tenore di vita a chi quel cibo lo produce.
Obiettivi che possono essere raggiunti solamente sostenendo il reddito degli agricoltori. E questo passa per forza di cose da un’altra battaglia decisiva, che è quella contro la concorrenza sleale dei prodotti che arrivano da Nazioni terze che non rispettano le stesse regole sanitarie, ambientali e sociali che i nostri agricoltori e pescatori sono vincolati a rispettare. Per questo l’Italia si farà portavoce delle richieste degli agricoltori, chiederà alla Commissione europea di negoziare con maggiore incisività e determinazione gli accordi con i Paesi extra-Ue, e stabilire norme più stringenti e anche precisi standard di reciprocità.
In questo quadro è fondamentale il capitolo dei controlli, e a livello nazionale noi siamo dall’inizio in prima linea. Abbiamo istituito una cabina di regia interforze, definito un Piano straordinario di controlli per il 2024. Questo ci permetterà di allargare lo spettro delle filiere che vengono sottoposte a verifica e così aumentare il numero degli agenti impiegati nei punti sensibili, come i porti di arrivo delle merci.
Senza agricoltori non c’è cibo. Senza cibo non c’è futuro. Parole che in queste settimane abbiamo sentito dire spesso e molte volte letto anche su cartelli e su striscioni.
Beh, c’è chi ha detto e scritto che gli agricoltori sono scesi in piazza per difendere i loro privilegi. Io credo, invece, che gli agricoltori abbiano tutto il diritto di far sentire la loro voce e chiedere quello che qualunque lavoratore chiede: il riconoscimento del giusto prezzo per il lavoro che svolge e un sistema di regole che difenda e sostenga quel lavoro. Questo sarebbe un privilegio? Io credo che non sia un privilegio, è una battaglia di buon senso, concreta e reale.
L’agricoltura è un settore strategico, e noi riteniamo che debba essere al centro non solo delle politiche nazionali - i tanti provvedimenti che abbiamo adottato in questi 16 mesi dimostrano la nostra visione su questo e il nostro impegno - ma anche europee.
Per questo, abbiamo chiesto e ottenuto che l’agricoltura fosse uno dei punti all’ordine del giorno del prossimo Consiglio europeo di marzo. E in quella sede continueremo a sostenere la centralità di un comparto fondamentale, non solamente per la nostra economia ma anche per la nostra identità e il nostro futuro. È un lavoro che chiaramente come sempre intendiamo fare con le organizzazioni rappresentative, e quindi grazie ancora a Confagricoltura, e buon lavoro a tutti.
 
",2024-02-26,https://www.governo.it/it/articolo/confagricoltura-assemblea-bruxelles-il-videomessaggio-del-presidente-meloni/25081
"Dichiarazioni congiunte alla stampa a Kiev, l'intervento del Presidente Meloni","Grazie Volodymyr. Buon pomeriggio a tutti.
Sono particolarmente orgogliosa di essere qui a Kiev, nella città che rappresenta il cuore della lotta per la libertà dell’Europa. Sono particolarmete fiera di essere qui, in questo giorno così significativo. Sono onorata di poter condividere questo momento con te, ma penso sia anche molto simbolica la presenza delle massime Istituzioni europee, quindi della Presidente della Commissione europea, del Presidente di turno del Consiglio europeo, così come io sono presente anche in qualità di Presidente del G7 - noi oggi pomeriggio celebreremo da qui la prima riunione a livello di Capi di Stato e di Governo del G7 durante la Presidenza italiana - e il futuro Presidente del G7. 
Quindi credo che tutto questo sia oggi molto simbolico perché è chiaramente una ulteriore conferma del nostro fermo sostegno all'Ucraina, un sostegno europeo, un sostegno transatlantico, che l'Italia è decisa ad affermare ancora con forza come Nazione membro dell'Unione europea e come Presidente di turno del G7. 
Ma non è soltanto un sostegno che si nutre di simboli, è un sostegno che, come si vede oggi, si nutre soprattutto di fatti concreti. Tra questi, il più importante per quello che riguarda l'Italia è la firma, lo ricordava il Presidente Zelensky, dell'accordo sulle nostre garanzie per la sicurezza dell'Ucraina. È un accordo che di fatto declina l'impegno assunto insieme agli altri membri del G7 nel luglio scorso a margine del vertice NATO di Vilnius, che già altri Paesi hanno concretizzato, che altri Paesi concretizzeranno.
Continuiamo a sostenere l'Ucraina in quello che, come sapete, io ho sempre ritenuto il giusto diritto del suo popolo a difendersi. Questo presuppone necessariamente anche il sostegno militare, perché confondere la tanto sbandierata parola pace con la resa, come fanno alcuni strumentalmente, è un approccio ipocrita che noi non condivideremo mai. Ma è necessario mettere a sistema le diverse linee d'azione, è necessario un approccio a 360 gradi che vuole anche aiutare l'Ucraina a guardare al futuro: penso alla cooperazione in ambito industriale, penso alla cooperazione in ambito economico, sulle infrastrutture critiche ed energetiche, penso al sostegno umanitario. 
Con la firma di oggi noi riaffermiamo che l'Italia continuerà ad assicurare il necessario sostegno alla libertà e all'indipendenza di una Nazione aggredita, aiutandola insieme al resto della comunità internazionale a costruire il suo futuro. E siamo pronti anche per questo a svolgere un ruolo da protagonisti in materia anche di ricostruzione. Lo faremo durante la Presidenza del G7, lo faremo nel 2025 quando ospiteremo la Ukraine Recovery Conference, perché parlare di ricostruzione significa scommettere sulla vittoria dell'Ucraina, su un futuro di pace, su un futuro di libertà, su un futuro europeo per questa Nazione. Le imprese dell'Italia, seconda Nazione industriale europea, con le loro competenze, il loro dinamismo, sono chiaramente pronte a fare la loro parte. 
Noi stiamo già dando il nostro contributo alla ricostruzione di Odessa, dove abbiamo espresso l'intenzione di restaurare e proteggere lo splendido patrimonio culturale della città, che abbiamo contribuito a iscrivere nella lista dei siti mondiali Unesco in pericolo. Con grande concretezza e con convinzione abbiamo sostenuto la decisione di aprire i negoziati di adesione all'Unione europea, così come una revisione del bilancio pluriennale dell'Unione che ci consentisse di garantire sostegno duraturo per i prossimi quattro anni. Insomma, ci siamo impegnati tutti in prima persona e voglio per questo ringraziare anche tutti i miei colleghi. 
Il messaggio che voglio inviare oggi, ancora una volta a Volodymyr Zelensky, ma soprattutto a tutto il popolo ucraino, è che non sono soli. Vogliamo che sappiate che noi siamo profondamente grati a questo popolo per continuare a lottare per la difesa dell'Europa, per la nostra sicurezza, perché banalmente la sicurezza dell'Ucraina e la sicurezza dell'Europa coincidono. 
Oggi è chiaramente un anniversario di grande orgoglio, da una parte per i due anni di eroica resistenza del popolo ucraino, un vero e proprio cigno nero della storia, un evento che molti non avevano immaginato, ma è anche un anniversario doloroso per chi continua a pagare un tributo di sangue per raggiungere quella pace giusta e duratura che è un diritto e che tutti sosteniamo con il nostro lavoro.
L'Ucraina sta combattendo per tutta l'Europa, nell'interesse di tutta l'Europa. Noi ne siamo consapevoli e per questo le saremo accanto per tutto il tempo necessario. Essere qui oggi, esserci insieme, serve, anche con atti concreti, a dare con forza questo segnale. 
Grazie Presidente Zelensky. 
",2024-02-24,https://www.governo.it/it/articolo/dichiarazioni-congiunte-alla-stampa-kiev-lintervento-del-presidente-meloni/25071
Accordo per lo sviluppo e la coesione Governo - Regione Calabria: intervento del Presidente Meloni,"Buongiorno a tutti, grazie di essere qui. 
Io sento l'obbligo di iniziare questo intervento con una brutta vicenda che è avvenuta questa mattina, non qui, a Firenze, dove ci sono degli operai che sono rimasti coinvolti in un incidente che riguarda il cantiere per la costruzione di un supermercato e quindi a nome mio, del Governo, dell'Italia, di tutti gli amministratori presenti, vorrei esprimere il mio cordoglio, la mia vicinanza alle famiglie delle persone coinvolte. Stiamo seguendo gli sviluppi del caso e preghiamo per le persone ferite e per quelle che ancora non si trovano. 
Quindi vorrei esprimere il mio cordoglio perché è un'altra vicenda che lacera le nostre coscienze, di persone che escono semplicemente per fare il loro lavoro e non tornano a casa oggi. Quindi penso che dobbiamo mandare un abbraccio, un pensiero e tutta la nostra attenzione a loro e alle loro famiglie.
Detto questo, ringrazio il Presidente Occhiuto, ringrazio il Ministro Fitto, ringrazio i Parlamentari, i Sindaci, tutte le Autorità presenti per questa bella mattinata sulla quale abbiamo molto lavorato. E voglio dire al Presidente Occhiuto che ho condiviso ogni parola del suo intervento, fondamentalmente perché ne condivido lo spirito. 
E allora consentitemi di fare mezzo passo indietro sul lavoro che ci ha portato a essere qui questa mattina per la firma di questo Accordo di coesione. Voi sapete che i Fondi di sviluppo e coesione sono i fondi principe che servono a combattere il divario tra i territori: chiaramente i grandi divari che sono presenti in Italia, quello tra Nord e Sud, devo dire anche quello tra Est e Ovest, ma anche i divari che esistono all'interno dei singoli territori. Sono lo strumento principe che ci consente di investire per far sì che tutti i cittadini di questa Nazione abbiano gli stessi diritti. 
E vedete, quando noi siamo arrivati al Governo ci siamo resi conto che queste risorse, che sono risorse importanti, per decine di miliardi di euro, e che si organizzano su cicli pluriennali di programmazione, in molti casi non si spendevano. Non si spendevano nella loro totalità o si spendevano con enormi ritardi e avremmo potuto andare avanti così. Però, non so se una Nazione come la nostra, che ha oggettivamente bisogno di risorse, può permettersi di non far arrivare sul territorio fino all'ultimo centesimo delle risorse che ha a disposizione. E allora il Ministro Fitto, che voglio ringraziare perché ha fatto un lavoro molto prezioso, ha avviato un confronto con tutti i Presidenti di tutte le Regioni per fare una mappatura di quello che era lo stato della spesa della precedente programmazione e per avviare il confronto sulla nuova programmazione. Perché? Perché chiaramente per noi l'obiettivo è, da una parte riuscire a spendere tutte queste risorse, dall'altra parte spenderle nel migliore dei modi, che significa spenderle all'interno di una strategia. 
All'esito di questo confronto che noi abbiamo avviato con tutte le Regioni, è nato il Decreto Sud. Il Decreto Sud riorganizza i Fondi di coesione e istituisce questi Accordi di coesione che hanno alcune particolarità. La prima di queste particolarità è che i progetti che vengono finanziati con gli Accordi di coesione sono proposti dalla Regione e condivisi dal Governo nazionale - questo è quello che ha fatto un po’ arrabbiare qualcuno -, ma non perché noi si voglia chiaramente limitare l'autonomia del singolo territorio, ma perché queste risorse vanno inserite nel complesso di una strategia. Per troppo tempo noi ci siamo mossi come fossimo delle monadi, come se ciascuno di noi fosse un territorio a parte, ma se non mettiamo in rete il lavoro che una Regione fa con l'altra, noi non ricostruiremo mai la strategia della quale la Nazione nel suo complesso ha bisogno. E quindi abbiamo chiesto di inserire anche questi progetti in una strategia generale. 
Dopodiché, ci siamo mossi anche per stabilire alcuni principi e cioè che ad esempio le opere che non vengono realizzate si possono definanziare per mettere quelle risorse su opere che possono essere realizzate e che, quando ci sono delle lungaggini che non consentono di spendere queste risorse nei tempi previsti, si possono attivare i poteri sostitutivi. Cioè un meccanismo di responsabilizzazione per tutti noi, ma soprattutto un meccanismo che consente e garantisce che non si disperdano delle risorse che sono estremamente preziose. 
Questo lavoro noi lo dobbiamo mettere, sempre per una questione di strategia, in rapporto con il Piano Nazionale di Ripresa e Resilienza, perché ci sono diverse fonti di finanziamento. E un'altra cosa che abbiamo capito quando siamo arrivati al Governo è che in alcuni casi fonti di finanziamento che erano diverse, si sovrapponevano o non lavoravano creando una strategia che avesse un senso. È la ragione per la quale io ho scelto di dare la competenza sia dei Fondi di sviluppo e coesione sia del PNRR allo stesso Ministro, perché mentre noi facevamo questo lavoro di riorganizzazione dei Fondi di coesione, facevamo anche il lavoro di revisione del Piano Nazionale di Ripresa e Resilienza, per essere certi che le risorse fossero spalmate nel migliore dei modi e che nessuno e niente rimanesse indietro e definanziato. 
Anche sul PNRR, consentitemi di fare una piccola digressione, poi vedremo Presidente che cosa nel lavoro futuro si potrà fare di più anche per la Calabria. Però, obiettivamente, io ricordo tutti gli allarmi che sono stati lanciati sul PNRR: con il Governo Meloni non si spenderanno le risorse, ci farà perdere le risorse, la revisione del PNRR, siete matti, perderemo tutte le risorse. Le cose sono andate un po' diversamente. Le cose sono andate che nel 2023 l'Italia ha terminato tutti gli obiettivi della terza rata, che erano quelli che noi ereditavamo - alcuni avevano dei problemi; ha ottenuto il pagamento della terza rata; ha presentato gli obiettivi della quarta rata; ha ottenuto il pagamento della quarta rata; ha presentato gli obiettivi della quinta rata - siamo la prima Nazione in Europa ad aver presentato tutti gli obiettivi della quinta rata. E mentre facevamo questo lavoro rinegoziavamo il PNRR. Anche qui, perché rinegoziare il PNRR? Perché il precedente Piano era stato scritto in un contesto diverso e quindi era stato scritto in un contesto che non poteva tenere in considerazione alcune emergenze che noi oggi abbiamo che sono ad esempio figlie del conflitto in Ucraina e quindi bisognava aggiornarlo. 
Anche qui se n'è fatta una questione ideologica ma abbiamo dimostrato che si poteva fare, non solo, che lo stanno facendo quasi tutte le Nazioni europee, e che nel farlo potevamo dare risposte più cogenti ai problemi che abbiamo oggi. 
Abbiamo liberato 21 miliardi di euro di risorse che possiamo spendere per alcune priorità che secondo noi sono tali, tipo il sostegno al sistema produttivo. Ci sono 12 miliardi e mezzo di euro nuovi per gli incentivi alle imprese, di cui oltre 6 su Transizione 6.0. Ci sono le risorse per gli agricoltori, perché questo Governo non ha avuto bisogno di vedere i trattori in piazza per accorgersi che il mondo agricolo è in difficoltà. Lo sapevamo, ci abbiamo lavorato dall'inizio, abbiamo portato le risorse per l'agricoltura, tra contratti di filiera e agrivoltaico, da 5 a 8 miliardi di euro nella revisione del PNRR. Abbiamo lavorato sull'efficientamento energetico delle piccole e medie imprese. Abbiamo messo nuovi soldi sulla sanità per quasi un miliardo di euro. Abbiamo fatto un lavoro che secondo noi era molto importante fare. 
Ed è un lavoro, ripeto, che risponde complessivamente ad una strategia. È un lavoro per il quale io devo ringraziare i Presidenti delle Regioni, quello che riguarda particolarmente i Fondi di sviluppo e coesione, perché, come diceva correttamente il Presidente Occhiuto, tutti hanno capito il senso di quello che stiamo facendo e c'è stata e c'è una enorme collaborazione. Questo è il decimo Accordo di coesione che firmiamo, ce ne sono già pronti altri sei, se non vado errata, e gli altri stanno lavorando. Poi ciascuno ha le sue difficoltà, ma tutti sono collaborativi, salvo uno che non è molto collaborativo allo stato attuale. Rispetto per carità. Neanche mi stupisce troppo se si va a guardare il ciclo di programmazione 2014-2020, risulta speso il 24% della spesa dei fondi necessari: forse, se invece di fare le manifestazioni ci si mettesse a lavorare, si potrebbe ottenere qualche risultato in più. Ma questa è un'altra questione. 
La Calabria è la decima Regione che firma questo accordo, è la prima che firma questo Accordo nel Mezzogiorno d'Italia. Noi con questo Accordo - lo diceva il Presidente Occhiuto - mettiamo a disposizione di questo territorio 2 miliardi e 863 milioni di euro, però se a queste risorse aggiungiamo quelle che sono state rese disponibili da altre fonti di finanziamento, che sono circa 257 milioni, arriviamo qui con un investimento complessivo di 3 miliardi di euro. In queste risorse rientrano, per essere precisi, i 142 milioni di euro che sono stati già assegnati come anticipo nel 2021 e rientrano i 440 milioni di euro che abbiamo attribuito con una legge apposita alla Regione Calabria per combattere il rischio idrogeologico. Queste risorse serviranno a finanziare complessivamente 317 progetti per questo territorio. Questi progetti però sono concentrati su poche priorità, proprio per rispondere all'idea di strategia che citavo prima.
La priorità delle priorità che noi finanziamo con questo Accordo di sviluppo sono le infrastrutture. Alle infrastrutture questo Accordo complessivamente dedica oltre un miliardo di euro. Parliamo di infrastrutture viarie, di trasporto pubblico, di porti - poi tornerò sul tema dei porti. Ci sono i 300 milioni di euro destinati per legge alla realizzazione del Ponte sullo stretto di Messina, quello che molti amano definire “il ponte che non si farà mai”. “È impossibile fare il Ponte sullo stretto di Messina”, io sono convinta che impossibile sia la parola che usano quelli che non hanno coraggio, che non hanno voglia di lavorare, perché per quelli che hanno coraggio e hanno voglia di lavorare le cose si fanno. 
Sono venuta qui tante volte, quando ero all'opposizione, mi piace dimostrare che le cose che ho detto quando ero all’opposizione non sono cambiate quando sono al governo. Ogni volta che mi sono trovata nel Mezzogiorno d'Italia io ho sempre parlato di infrastrutture, se vogliamo di “infrastrutture di cittadinanza”. Qualche volta abbiamo giocato su questo termine, perché vedete ci si lamenta del divario del Sud, però io sono molto d'accordo con il Presidente Occhiuto, c'è un solo modo per combattere il divario nel Mezzogiorno d'Italia ed è costruire le precondizioni per consentire a queste regioni di competere ad armi pari. E qui c'è una differenza di fondo nel modello, nella visione, se vogliamo, politica. Leggevo stamattina un'intervista del leader dell'opposizione - grande rispetto perché io sono stata all'opposizione per tanti anni - che diceva: i patrioti abbandonano il Mezzogiorno - in riferimento a me -, tradiscono il Mezzogiorno. 
Io penso che ci siano due modi per affrontare il divario del mezzogiorno, c’è il reddito di cittadinanza e ci sono le infrastrutture di cittadinanza. Il reddito di cittadinanza era, secondo me, la risposta che dava chi considerava questi territori non recuperabili, chi considerava il destino di questi territori ineluttabile e chi diceva ai cittadini di questi territori: non posso migliorare la tua condizione, io non posso fare nulla per il tuo sviluppo e, dico di più, io non ho bisogno del tuo contributo e quindi quello che posso fare è mantenerti nella tua condizione di povertà. Non è la mia visione di quello che è il potenziale di questi territori. Cioè, a chi mi accusa di dividere l'Italia vorrei dire che l'Italia è stata divisa. Ed è stata divisa da chi credeva che ci fossero cittadini di serie A e cittadini di serie B, cittadini sui quali valesse la pena investire, perché avrebbero potuto dare un moltiplicatore, e cittadini sui quali invece era inutile investire e che dovevano essere mantenuti nella loro condizione di marginalità. Non è la mia lettura. 
Io credo che la sfida di questi territori sia consentire alle Regioni del Mezzogiorno di dimostrare quello che valgono, banalmente avendo le stesse identiche condizioni che sono state concesse ad altri cittadini in altre Regioni. E questo si fa con l'investimento sulle infrastrutture, secondo me. E proprio perché mi considero una patriota, voglio colmare un divario che purtroppo c'è, e voglio colmarlo con le risposte che sono meno facili, che sono quelle che possono dare davvero risultati, ma sono sicuramente meno facili da realizzare perché le risposte facili le abbiamo già viste messe in campo e non hanno funzionato molto. 
Allora ci sono dei gioielli qui – lo diceva bene il Presidente Occhiuto -, ci sono dei potenziali, che però senza infrastrutture non vanno da nessuna parte. Porto di Gioia Tauro. Non è un caso che noi oggi siamo venuti al Porto di Gioia Tauro, per carità, è un gioiello, è una delle maggiori infrastrutture nel Mediterraneo, è il primo porto italiano per traffico merci, è il nono porto europeo per traffico merci. Bene? Noi siamo una piattaforma in mezzo al Mediterraneo, noi siamo la piattaforma proprio in mezzo a quel mare che è il punto di contatto tra i due grandi ambiti globali di commercio marittimo, che sono l'Indo-Pacifico e l'Atlantico. Noi stiamo in mezzo, con un porto che sta praticamente sulla punta di questa piattaforma. Secondo voi, il nono porto per traffico merci in Europa è l'obiettivo massimo al quale possiamo ambire? Ve lo dico io: no. No, perché tutti quanti sappiamo che ci sono merci che arrivano dall'est del mondo e che vengono trasportate via mare, circumnavigando l'Europa, nei porti di Rotterdam o di Amsterdam, banalmente perché noi non abbiamo le infrastrutture interne per garantire che quando le merci arrivano da noi poi riescono velocemente a raggiungere i mercati che devono raggiungere. E quindi sì, il tema delle infrastrutture, nonostante gli sforzi che abbiamo fatto e che stiamo facendo per far funzionare il porto - ci sono delle risorse ovviamente nel Fondo di sviluppo e coesione -, se noi non lavoriamo su quello che poi accade appena dietro, non raggiunge le sue potenzialità. 
E allora questa è, secondo me, la strategia che noi dobbiamo mettere in campo e che, guardate, riguarda un'altra grande infrastruttura che abbiamo e che fin qui non abbiamo adeguatamente valorizzato, che è il mare. Il mare, con gli 8.000 chilometri di coste che ci sono in Italia, con la collocazione geostrategica che l'Italia ha con il mar Mediterraneo, il rapporto con l'Africa sul quale - torno su quello che diceva il Presidente Occhiuto - non a caso l'Italia si sta proiettando. Guardate, l'Africa viene raccontata come un continente povero, ma l'Africa non è un continente povero. L'Africa detiene oggi il 60% delle risorse minerarie strategiche, ha il 60% di terre arabili. È un continente potenzialmente ricchissimo, oggi per lo più sfruttato. E mentre qualcuno depreda le risorse che ci sono in Africa, noi siamo quelli che ne pagano le conseguenze tra instabilità, flussi migratori e tutto quello che conosciamo. La scelta di questo Governo di tornare a rendere l'Italia centrale sul Mediterraneo e centrale nei rapporti con l'Africa, certo attraendo anche altre risorse… Non ho la presunzione, come Nazione italiana, di risolvere il problema di un intero continente che ha più di un miliardo di abitanti. Ho la presunzione però di fare una cosa che l'Italia non ha avuto spesso il coraggio di fare e cioè essere pioniere in alcune scelte strategiche e tirarsi dietro gli altri, mentre noi spesso abbiamo preferito guardare che cosa facevano gli altri e poi inseguirli. 
Io penso che noi possiamo essere protagonisti di stagioni nuove, di strategie delle quali siamo capofila. Oggi tutti stanno comprendendo il valore che l'Africa può avere per noi, particolarmente su un'altra questione che riguarda e coinvolge soprattutto il Mezzogiorno d'Italia. Perché poi se si va a guardare - questi che vorrebbero, diciamo così, dividere l'Italia -, in realtà tutte le grandi strategie che stiamo individuando passano da qui, compreso il tema del rapporto con l'Africa. 
Perché qual è la grande sfida che noi ci siamo dati con il piano Mattei e quant'altro? Fare dell'Italia l'hub di approvvigionamento energetico d'Europa, cioè mettere insieme due interessi, l'interesse dell'Africa a crescere, prosperare e vivere delle risorse delle quali dispone - l'Africa è potenzialmente un enorme produttore di energia, di energia verde soprattutto - e la difficoltà che invece oggi soprattutto l'Europa del Nord ha nell'approvvigionamento energetico. Per cui se noi investiamo in Africa seriamente, non solamente noi italiani ma noi europei, nella produzione di energia anche in Africa - fermo restando che il Mezzogiorno d'Italia per la produzione di tutto quello che riguarda il rinnovabile o il rigassificatore, anche tutto il discorso che hai fatto, sono molto d'accordo, è chiaramente un potenziale enorme ma da soli non possiamo risolvere tutto il bisogno che c'è -, se noi riusciamo a portare l'Europa a fare quegli investimenti in Africa, produciamo quell'energia e costruiamo, come stiamo facendo, le adeguate infrastrutture di collegamento, sapete che cosa accade? Che il Mezzogiorno d'Italia, che è la porta d'ingresso di quella energia, è la porta di transito di quella energia, assume una centralità strategica che porta ogni risposta possibile. 
Per cui c'è un disegno in quello che stiamo facendo. C'è un disegno in quello che abbiamo fatto istituendo un Ministero del Mare, avviando un Piano strategico del Mare, cioè mettendo a regime tutti i Ministeri che hanno una competenza su questa grande infrastruttura e su questo grande volano di ricchezza che da noi è rappresentato dal mare. Nel presente e nel futuro non vuol dire solo pesca, non vuol dire solamente tutta la nautica, che è un'assoluta eccellenza italiana, significa anche qui, e perdonatemi se parlo di strategie che possono sembrare avveniristiche ma non lo sono, perché il problema di questa Nazione è che non ha avuto una strategia, ma per esempio, oggi e nel futuro, mentre tutti sono concentrati con gli occhi in alto a guardare e a contendersi il dominio dello spazio - dove la concorrenza è sicuramente una concorrenza accesa e l'Italia ci deve essere - comunico che quasi nessuno sta guardando in basso verso un altro dominio strategico fondamentale del futuro, che sono i fondali marini e le grandi, enormi risorse che possono arrivare dai fondali marini. Lì non c'è nessuno ad oggi che compete con l'Italia. È un'altra nostra prerogativa, è qualcosa su cui dobbiamo mettere la testa.
E ripeto, sì, potrei venire qui semplicemente a raccontare quante risorse abbiamo messo sui redditi, sui salari, ma mi piace parlare di strategia, perché è quello che è mancato qui. Quello che è mancato qui è credere in un potenziale che è dato dall'operosità, dal coraggio e dalla forza dei cittadini di questi territori, dalla capacità di mettere quell'operosità, quella forza e quella competenza in condizioni di competere ad armi pari e da una strategia che veniva data dal Governo nazionale, condivisa con i territori, su cui tutti quanti lavoriamo. 
Allora, noi abbiamo individuato la strategia, stiamo mettendo le risorse su quella strategia, lo dimostra il Fondo di Sviluppo e Coesione, ma non è l'unico strumento con cui lo faremo, lo facciamo anche con il PNRR, ci sono altre fonti di finanziamento, le stiamo rivedendo tutte, Presidente, quindi altre risorse, altre sfide arriveranno. 
Dopodiché, nel Fondo di sviluppo e coesione ci sono risorse molto importanti per altre questioni che pure sono centrali: la tutela dei beni culturali, anche su altri ambiti che sono propri dell’Italia, il tema del turismo, tutto quello che ne deriva in termini di posti di lavoro. Ci sono le risorse per il termovalorizzatore, qui a Gioia Tauro, cofinanziato tra risorse pubbliche e risorse private, per vincere un'altra grande sfida che è quella della gestione dei rifiuti sulla quale la Regione sta facendo un lavoro straordinario. Ci sono milioni e milioni di euro di sostegno al sistema produttivo, cioè alle aziende che qui decidono di creare lavoro e ricchezza. 
E qui arriva un'altra risposta che è stata sottovalutata dalla grande stampa, da molti secondo me, poi piano piano che si capirà qual è il valore aggiunto che porta, l’attenzione aumenterà. Ma noi siamo riusciti in una cosa nella quale non era riuscito nessun governo prima di noi, che è la Zona Economica Speciale unica del Mezzogiorno. Noi siamo stati abituati ad avere delle piccole zone economiche speciali che non hanno funzionato come potevano funzionare, la sfida che ha affrontato il Governo e che ha vinto ottenendo il via libera dalla Commissione europea è che tutte le Regioni del Sud diventano un'unica Zona Economica Speciale. Che vuol dire essere un'unica Zona Economica Speciale? Significa - visto che il Presidente Occhiuto diceva che bisogna attrarre nuovi investimenti - che tutti i nuovi investimenti che arrivano qui nelle regioni del Mezzogiorno, indipendentemente da dove vanno, possono vantare degli incentivi molto importanti e delle semplificazioni amministrative estremamente significative. 
Vuol dire colmare così, dando un vantaggio nell'investire in questi territori, i problemi che abbiamo ereditato e quindi creare quell'uguaglianza che è il presupposto del merito, cioè mettere tutti nella stessa condizione di competere e poi chi è più bravo andrà più avanti.
E questo mi porta all'ultimo tema che riguarda la questione dell'autonomia differenziata, perché anche su questo io ho sentito dire un po' di tutto, ma figuratevi se una persona come me, che sul tema dell'amore per l'Italia crede di aver dato qualche segnale, può immaginare di dividere la Nazione. Allora, sul tema dell'autonomia differenziata voglio dire due cose per spiegare la ratio del provvedimento che tanto viene giustamente dibattuto, lo capisco bene. La prima: il presupposto per la realizzazione dell'autonomia differenziata è l'individuazione dei livelli essenziali delle prestazioni. Sapete che significa? Significa che per la prima volta in Italia qualcuno stabilirà quali sono i servizi essenziali che tu devi dare ai cittadini in ogni Regione d'Italia, in ogni territorio d'Italia. Perché vi comunico ufficialmente che in molti di questi territori quei livelli non sono stati garantiti. E garantire e definire quei livelli impone di garantire quei livelli anche a quei cittadini a cui quei livelli non erano stati garantiti. 
Secondo elemento dell'autonomia differenziata. L'autonomia differenziata non funziona come qualcuno racconta “tolgo a una Regione e dò a un'altra”. L'autonomia differenziata prevede una cosa più semplice: dove io ho un'amministrazione regionale virtuosa - che spende bene le sue risorse, che lavora bene, che mi dà un moltiplicatore alto –, lo Stato valuta di devolvere altre competenze. Quindi non è un tema di rapporto tra una Regione e l'altra, è un tema di rapporto tra lo Stato e la Regione. E quindi non è un divario che si crea tra il Nord e il Sud, è semmai un divario che si crea tra le amministrazioni capaci e quelle che capaci non sono state. E non mi stupisce che faccia paura a qualcuno e particolarmente a quelli che hanno degli indicatori più bassi, ma è un elemento di responsabilizzazione che può fare anche la forza di questi territori, perché quando le risposte arrivano, indipendentemente dal territorio, io posso avere solo l'interesse di rafforzare quel territorio perché possa crescere meglio. Per cui non c'è affatto un tentativo di indebolire, qui c'è un tentativo di rafforzare, consapevoli di quello che è l'enorme potenziale del Mezzogiorno d'Italia, della sua gente, di questo territorio, agendo su alcune leve. 
Bisogna avere una strategia, bisogna avere delle risorse, bisogna che quelle risorse arrivino a terra, bisogna che chi gestisce quelle risorse sia responsabilizzato per spenderle al meglio. Con questi quattro elementi io penso che i cittadini che vivono in queste Regioni non devono avere paura di niente, perché hanno affrontato di tutto, compreso la 'ndrangheta e la criminalità organizzata, e possono tranquillamente e devono poter contare sulla sfida della responsabilità. E noi combatteremo la 'ndrangheta così, dimostrando che lo Stato, quando ti dà qualcosa, non ti chiede in cambio la tua libertà, come fa invece la criminalità organizzata. Ma lo Stato deve esserci e deve esserci con risposte serie e efficaci, e sono quelle che stiamo tentando di costruire. 
Grazie a tutti, buon lavoro. 
",2024-02-16,https://www.governo.it/it/articolo/accordo-lo-sviluppo-e-la-coesione-governo-regione-calabria-intervento-del-presidente-meloni
"Vertice Intergovernativo Italia-Romania,  le dichiarazioni alla stampa del Presidente Meloni con il Primo Ministro Ciolacu","Buongiorno a tutti.
Sono molto felice di aver accolto qui a Roma il Primo Ministro Marcel Ciolacu e i suoi Ministri per il terzo Vertice Intergovernativo tra Italia e Romania. Erano 13 anni che non ci incontravamo in questo formato e devo dire che sono particolarmente fiera che oggi si colmi questa lacuna, perché Italia e Romania sono Nazioni unite da relazioni molto forti, da legami culturali millenari. I nostri popoli condividono molto, nel segno anche della comune appartenenza alla cultura latina, non a caso il bilaterale allargato si è svolto nella sala Roma, e questo ha consentito alla nostra amicizia di rimanere inalterata nel tempo. 
È un'amicizia che trova riscontro anche nelle solide relazioni economiche e commerciali che esistono tra le nostre Nazioni. L'Italia è il secondo cliente, il secondo fornitore della Romania, è il primo investitore in Romania per numero di aziende registrate. Il fortissimo radicamento della comunità imprenditoriale italiana in Romania, che conta oltre 50.000 aziende, è chiaramente un segno tangibile di come i nostri rapporti siano estremamente intensi e la presenza italiana è una presenza fondamentale in tanti comparti, soprattutto nei comparti strategici: dall'energia alle grandi infrastrutture, l'agroalimentare, i servizi bancari, la sanità. 
E così come c'è un pezzo di Italia in Romania, c'è anche un importante pezzo di Romania in Italia. La comunità romena, come si sa, è la comunità straniera più numerosa residente in Italia, oltre un milione di persone, e offre alla nostra comunità un contributo estremamente importante. 
Questo Vertice rafforza ulteriormente la nostra amicizia, amplia la nostra collaborazione in nuovi settori che sono di interesse comune. 
Abbiamo appena siglato una Dichiarazione congiunta molto significativa che amplia la portata del nostro partenariato strategico, che delinea nuovi obiettivi, nuove priorità condivise. A questa Dichiarazione si sono aggiunti altri documenti importanti con la sottoscrizione da parte dei nostri Ministri di altri sette tra Memorandum d'intesa, Intese tecniche e Lettere d'intenti. Sono documenti che interessano settori molto importanti: la difesa, la cooperazione di polizia, la giustizia, le start-up, la cooperazione nel settore dell'energia nucleare, la cybersicurezza, il turismo, la protezione civile, la formazione dei funzionari pubblici. 
Uno dei pilastri del nostro partenariato riguarda la dimensione politica strategica, tocca la nostra sicurezza comune, che è tanto più importante nell'ambito di una guerra che si sta consumando nel cuore dell'Europa e ai diretti confini della Romania. In questo contesto noi abbiamo chiaramente ribadito il nostro pieno sostegno all'Ucraina. 
Da parte mia ho confermato al Primo Ministro Ciolacu l'intenzione di proseguire nel contributo attivo alla sicurezza della Romania e dei nostri alleati orientali, come abbiamo fatto finora, come sapete, con gli schieramenti di assetti nazionali garantiti in ambito NATO. Noi siamo convinti che l'alleanza atlantica debba continuare a mostrare coesione e unità, che lo debba fare in linea con un approccio a 360 gradi alla sicurezza euro-atlantica e rilanciando anche l'azione al fianco sud. 
Abbiamo avuto modo di confrontarci sui principali scenari di crisi, compreso il conflitto in Medio Oriente. Siamo sempre più preoccupati dai recenti sviluppi, in particolare per l'incolumità degli ostaggi, la salvaguardia dei civili nella zona di Rafah, per il rischio di un ulteriore allargamento del conflitto. Da parte del Governo italiano recepiamo la chiara indicazione che è emersa dal Parlamento, lavoreremo in questo senso in ambito internazionale, particolarmente nell'ambito della nostra Presidenza italiana del G7. 
Con il Primo Ministro Ciolacu abbiamo inoltre rinnovato la nostra comune attenzione nei confronti di una regione che riteniamo strategica, ovvero i Balcani occidentali. Come sapete l'Italia considera una priorità il processo di riunificazione all'Europa delle Nazioni che fanno parte di questo quadrante. Sono molto contenta che questo approccio sia condiviso anche dalla Romania e c'è piena convergenza tra noi anche sul percorso di adesione all'Unione europea di Moldova, Ucraina e Georgia. 
Anche la dimensione interna della sicurezza è un elemento centrale dei nostri rapporti. Vogliamo rafforzare la nostra collaborazione per combattere il terrorismo, le minacce nel campo della cybersicurezza, la criminalità organizzata, le reti criminali. Continuiamo a credere nella difesa dei confini esterni dell'Unione, la lotta senza quartiere ai trafficanti di esseri umani, la costruzione di un nuovo modello di cooperazione e di sviluppo con le Nazioni africane che l'Italia porta avanti - come sapete - con il Piano Mattei, e crediamo che questa sia la risposta più efficace che possiamo dare a livello europeo. 
Io ringrazio il Primo Ministro Ciolacu anche per la grande disponibilità e la collaborazione dimostrata in materia di giustizia. Sono tanti i punti che abbiamo condiviso tra i nostri Ministri, chiaramente non li citerò tutti: penso ad esempio che sia importante, tra le sfide che ci diamo, anche quella che riguarda la possibilità che i detenuti condannati in via definitiva nei rispettivi Paesi possano scontare la pena nel Paese di origine.
Con il Vertice di oggi vogliamo dare nuovo impulso ai nostri rapporti economici e commerciali. I dati sono, come vi ho raccontato, estremamente buoni ma, a maggior ragione, non possiamo fermarci qui e crediamo che ci sia un grande potenziale inespresso. Nel pomeriggio si celebrerà un Business Forum che vedrà la partecipazione di oltre 200 tra le principali aziende italiane e romene. È un'iniziativa che chiaramente va esattamente in questa direzione. 
Riteniamo altrettanto strategica la nostra cooperazione nel campo della sicurezza energetica. Molto significativa la recente firma dell'Intesa tra Ansaldo Nucleare, Sace e Nuclearelectrica in un settore particolarmente strategico per lo sviluppo europeo. 
È fondamentale anche il settore dell'agroindustria che interseca il tema della sicurezza alimentare con quello dell'identità culturale.
Insomma, è un partenariato dove diventa sempre più forte, che è destinato a crescere. Il Vertice di oggi io lo vedo come un nuovo inizio, una giornata che può dare grande linfa ai nostri rapporti, che ci può consentire di esplorare nuove opportunità di crescita reciproca e mi pare che nei nostri colloqui abbiamo anche verificato la comune volontà di farlo, di farlo in maniera concreta e di farlo quotidianamente. 
Quindi grazie davvero Primo Ministro, grazie a tutta la delegazione per questa splendida giornata che segna un nuovo inizio nei rapporti tra Italia e Romania. 
",2024-02-15,https://www.governo.it/it/articolo/vertice-intergovernativo-italia-romania-le-dichiarazioni-alla-stampa-del-presidente-meloni
"Giorno del Ricordo, l'intervento del Presidente Meloni alla cerimonia presso la Foiba di Basovizza","Saluto e ringrazio il Sindaco Dipiazza, il Presidente Fedriga, i Ministri, le Autorità. Ringrazio e saluto il Presidente della Lega Nazionale Sardos Albertini, tutte le associazioni, tutti i cittadini presenti.
Io sono venuta diverse volte nella mia vita qui a Basovizza, a rendere omaggio a questo Sacrario, e ogni volta che l’ho fatto me ne sono andata con qualcosa di più nel cuore. Perché questo è un luogo del cuore, è un luogo che ti dona sempre qualcosa di prezioso. Un’immagine, uno sguardo, un’emozione, una storia da raccontare al ritorno a casa. 
Sono venuta qui da ragazza, quando lo facevano in pochi e farlo significava essere additati, accusati, isolati. Sono tornata qui da adulta per celebrare finalmente il Giorno del Ricordo, quel Giorno del Ricordo che spazzava via, una volta per tutte, la congiura del silenzio che per imperdonabili decenni aveva avvolto la tragedia delle foibe e il dramma dell’esodo nell’oblio e nell’indifferenza. E torno qui oggi, con qualche ruga in più e con responsabilità sulle spalle che da ragazza non avrei mai immaginato che un giorno avrei avuto. E torno per assumermi un impegno, per assumermi un impegno solenne, e cioè fare la mia parte, perché venga trasmesso ai nostri figli quel testimone del ricordo che voi, con la vostra tenacia, con il vostro coraggio, con il vostro orgoglio avete consentito che ci venisse consegnato, perché i nostri figli a loro volta lo trasmettano ai nostri nipoti, affinché la memoria di ciò che è accaduto, in barba a chi avrebbe voluto nasconderlo per sempre, non svanisca invece mai. 
Uno dei padri della nostra Nazione, Giuseppe Mazzini, diceva che la Patria è la famiglia del cuore. E se è così, ed è così, allora voi, che quella patria avete difeso e amato e così contribuito a costruire, siete la nostra famiglia. Siete madri, padri, sorelle, fratelli, nonni, zii, cugini, e i vostri ricordi sono i nostri ricordi, le vostre lacrime sono le nostre lacrime, le vostre storie sono le nostre storie. 
È una storia di famiglia quella di Monsignor Ugo Camozzo, ultimo vescovo di Fiume italiana. Lasciando Fiume, per sfuggire ai controlli e alle perquisizioni della polizia titina, tagliò in tre pezzi il suo Tricolore e lo nascose in tre valigie differenti. Con la parte verde avvolse il calice, con la parte bianca un Vangelo, con la parte rossa una Bibbia. Arrivato in Italia, ricucì la bandiera e ricompose la sua Trinità d’italiano. Morirà da esule a Pisa e verrà  sepolto con una croce e la bandiera di Fiume sul cuore.
È una storia di famiglia la storia di Angelo Adam, meccanico, ebreo. Sulla pelle un tatuaggio, il numero 59001, con cui i nazisti lo avevano marchiato dopo averlo deportato a Dachau. Da quell’inferno si era salvato e, una volta tornato a Fiume, aveva ripreso la sua attività sindacale. Qualcuno aveva provato a dirgli che quello che faceva poteva dare fastidio, però lui non aveva ascoltato. Il 4 dicembre 1945 i titini lo prelevarono con la forza, insieme a sua moglie. Di lui non si seppe più nulla e, quando la loro figlia cominciò a fare domande, sparì anche lei. E i loro corpi non sono mai stati ritrovati. 
È una storia di famiglia, quella di Odda Carboni, 39 anni, impiegata. Prelevata e trascinata dai titini davanti alla foiba di Vines, sapeva quale fosse il suo destino, ma non voleva dare ai suoi aguzzini la soddisfazione di spingerla giù e allora si gettò nella foiba da sola, gridando: “Viva l’Italia”. E tanti altri sono morti gridando il loro amore per l’Italia.
È vero, noi oggi siamo qui per ricordare degli innocenti trucidati, certo, ma siamo qui anche per chiedere ancora una volta perdono a nome delle Istituzioni di questa Repubblica per il silenzio colpevole che per decenni ha avvolto le vicende del nostro confine orientale.
E siamo qui per rendere omaggio a tutti gli istriani, i giuliani, i dalmati, che per rimanere italiani decisero di lasciare tutto, case, beni, terreni, per restare con l’unica cosa che i comunisti titini non potevano togliere loro, e cioè l'identità. 
Così, fiumani istriani e dalmati, pagando un prezzo altissimo, hanno deciso di essere italiani due volte, italiani per nascita e italiani per scelta. Hanno deciso di seguire il loro cuore, di portare con sé, oltre a un pugno di terra o qualche piccolo frammento dell’Arena di Pola qualcosa che nessuna polizia politica, nessun aguzzino può strapparti via, che è l'amore per ciò che sei, per la terra nella quale affondano le tue radici, per la famiglia che ti ha generato, per le tradizioni che ti hanno accompagnato. Perché ovunque ti troverai quella sarà la tua casa, non qualcosa che ti circonda, ma quello che ti porti dentro. 
L'Italia a lungo non ha ricambiato quell'amore. Certo non lo fece sempre con quegli esuli che scappavano per ricongiungersi alla loro comunità. È stato citato, torna alla mente, il treno partito da Ancona nel febbraio del ‘47, che conduceva gli esuli partiti da Pola nei vari campi profughi. Quando quel treno si fermò nella stazione di Bologna, venne preso a sassate. Il latte che era destinato ai bambini, che erano già in stato di disidratazione, venne buttato sulle rotaie. Gli esuli vennero insultati, fu impedito loro di scendere da chi aveva come patria un'ideologia e considerava un tradimento preferire la propria appartenenza nazionale a quella ideologia.
Quel treno è stato rinominato il “treno della vergogna”, ma quando sarà finita questa cerimonia, noi ci recheremo nella stazione di Trieste per inaugurare un altro treno, un treno storico, simile a quello che all'epoca portò gli esuli nei vari campi profughi in Italia, che compirà un viaggio da Nord a Sud, non per riaprire ferite del passato, non per dividere ancora, ma per chiudere un cerchio, per sanare quella vergogna, per accompagnare idealmente quegli esuli in un'Italia che oggi conosce la loro storia e riconosce il loro sacrificio, e ricucire quel sentimento di solidarietà sul quale qualsiasi Nazione degna di questo nome si fonda. 
È una solidarietà all'insegna della verità storica, che per noi è un patrimonio da condividere anche con i popoli delle Repubbliche di Slovenia e Croazia, con lo stesso spirito di pacificazione che ha portato le città di Gorizia e Nova Gorica a condividere la candidatura, e poi ottenere insieme, l'assegnazione a titolo di Capitale europea della Cultura del 2025. 
Con la commemorazione di oggi e con l'inaugurazione del treno, noi celebriamo il ventesimo anniversario della legge 92/2004, che istituisce il Giorno del Ricordo. Fu una legge spartiacque, che ha permesso di scrivere pagine di storia che non erano mai state scritte e ha consentito in questi vent'anni di compiere tanti passi in avanti. È grazie a quella legge e alla tenacia di chi l'ha portata avanti, se oggi è normale parlare di foibe a scuola. È grazie a quella legge se oggi artisti del cinema e della tv rendono omaggio a quella vicenda, anche in prima serata, certamente sul servizio pubblico. È grazie a quella legge se la storia delle foibe e dell'esodo è entrata nei libri di storia, oggetto di ricerca e documentazione e approfondimenti. 
E voglio anche ringraziare il Parlamento italiano che proprio in questi giorni lavora per rafforzare e implementare quella legge, perché certo si può sempre fare di più. 
È grazie a quella legge, insomma, se il fiume carsico del ricordo è emerso in superficie, ha intercettato affluenti, è diventato forte, impetuoso e oggi risplende in tutta la sua bellezza alla luce del sole, una luce che nessun tentativo riduzionista, negazionista o giustificazionista di quella tragedia, che spesso ancora riemerge, potrà mai oscurare. 
Una storia tutta italiana che noi vogliamo contribuire a perpetuare nel tempo, anche con la nascita del Museo nazionale del Ricordo. Museo che sorgerà a Roma, nella Capitale d’Italia, perché questa è una storia che non appartiene a una piccola porzione di confine o di quel che resta dell'esodo del popolo giuliano dalmata, ma è una storia che appartiene all'Italia intera e l'Italia intera deve avere la possibilità e l'occasione di dirvi grazie. 
 

 
 
 
",2024-02-10,https://www.governo.it/it/articolo/giorno-del-ricordo-lintervento-del-presidente-meloni-alla-cerimonia-presso-la-foiba-di
"World Skate Games Italia 2024, il Presidente Meloni alla presentazione","Buonasera a tutti, grazie davvero dell'accoglienza, grazie dell'entusiasmo. Per la verità, abbastanza immeritato, mi consegno immediatamente, in tutti gli sport rotellistici io sono sempre stata scarsissima. Se qualcuno volesse darmi una mano a non farmi più deridere da mia figlia di 7 anni sarei molto grata. Però, al netto di questo, credo che sia una grande occasione essere qui e che sia una grande occasione questo evento. Allora, è stato già detto molto, voglio ringraziare il Presidente Marsilio, voglio ringraziare il Presidente Aracu, il Sindaco di Montesilvano e tutti gli altri sindaci che sono presenti. 
Ci sono tre ragioni per le quali io considero questo evento così importante. La prima, perché il problema principale che ha questa Nazione è non credere abbastanza in se stessa.  Noi siamo abituati sempre a esaltare di più le ombre che le luci di quello che siamo capaci di fare. Siamo sempre bravi a mettere in evidenza che non saremo all'altezza del compito, invece poi, alla prova dei fatti, noi siamo sempre all'altezza del compito. Allora, una delle cose che si dice ogni tanto è che questa Nazione non sarebbe all'altezza di ospitare grandi eventi. Allora, non solo questa Nazione è all'altezza di ospitare grandi eventi sportivi, ma le città più piccole, le regioni, qualsiasi regione di questo territorio è perfettamente in grado di far impallidire chi, dal resto del mondo, arriva qui per partecipare a un grande evento sportivo, che è esattamente la promessa che noi dobbiamo fare a noi stessi.
E sono qui per dire che la mia presenza significa, Presidente Aracu, Presidente Marsilio, che il Governo e tutto il sistema Italia sono concentrati su questo evento. Io penso sempre che cosa significhi, per qualcuno che viene dall'altra parte del mondo, sapere che il campionato del mondo si svolge in Italia. Penso alla grande attesa che c'è, perché guardate, io sono tornata stanotte alle tre dal Giappone, giro moltissimo l'Italia e ovunque io vada vedo come gli altri ci percepiscono, come è percepita la nostra Nazione fuori dai confini nazionali, quanta voglia ci sia di questa Nazione, quanto rispetto, quanta ammirazione ci sia per l'Italia.  Allora, chi oggi viene in Italia e in Abruzzo e nelle altre regioni che sono coinvolte in questo evento, dal resto del mondo, si aspetta tanto da noi. E noi dobbiamo mettere a disposizione tutto quello che abbiamo per rendere questa esperienza indimenticabile. Tornerà, tornerà molte altre volte. E tornerà, e questa è la seconda ragione per la quale considero questo evento particolarmente importante. Tornerà per l'Abruzzo, tornerà per tutte le città che sono state coinvolte.  Qui sono sei, quindi l'Abruzzo, come è stato detto, farà la parte del protagonista nella competizione. Anche le altre regioni, chiaramente, saranno molto importanti, ma l'Abruzzo ha un'occasione. 
Perché certo, magari L'Aquila è particolarmente nota, certo Roma è una città molto nota, certo Milano è una città molto nota, ma in questo evento partecipano città che magari, fuori dai confini nazionali, sono molto meno note e che hanno tantissimo di sé da raccontare. Perché questa è la forza dell'Italia: noi siamo la Nazione dei borghi, siamo la Nazione dei campanili, siamo la Nazione delle mille identità, siamo la Nazione nella quale ogni territorio ha qualcosa che puoi trovare solamente lì. Raccontarlo al mondo, a 12 mila persone che arrivano fuori dai confini nazionali, più tutte quelle che vedranno questo evento attraverso i social, attraverso la televisione, è un'occasione senza precedenti. 
È anche questa un'occasione della quale questo territorio è perfettamente all'altezza. E poi i giovani, che sono la terza importante ragione di questo evento. Certo, gli sport rotellistici coinvolgono tutte le età, ormai siamo arrivati a 12 discipline, c'è di tutto. Però, quando ci sono state le Olimpiadi di Tokyo, poi si è scoperto che lo skateboarding era stata l'attività più seguita sui social media, più seguita dai giovani. 
Qual è la particolarità degli sport rotellistici? Che tutto è una palestra, che tutto è un campo da gioco e che, per chi crede che lo sport debba essere il più possibile accessibile a tutti - perché ha tanti di quei vantaggi che non sto qui a spiegare perché non voglio fare tutto il racconto dell'importanza dello sport per le giovani generazioni - qui siamo di fronte allo sport che per eccellenza arriva a tutti, con un paio di pattini a rotelle ai piedi. È così.  Le città diventano una palestra, il marciapiede diventa una palestra. È il simbolo dello sport accessibile. Arriva a tutti.  Però tutti dal niente possono diventare campioni. Tutti dal niente, anche quelli che non hanno i mezzi, anche quelli che non hanno avuto le opportunità, anche quelli che non avevano una famiglia alle spalle, hanno un'opportunità con gli sport rotellistici. Questo è un grandissimo insegnamento ed è per questo che queste discipline continuano a crescere così tanto nella percezione degli appassionati, degli amatori. Poi ricordiamo, Presidente Aracu, perché mi meraviglio che tu non l'abbia fatto, che la FISR, diciamo, nel medagliere del CONI, qualche soddisfazione ce l'ha regalata, no? Perché è da sempre una delle Federazioni che partecipano di più al medagliere del CONI e anche questo significa qualcosa. Quindi, non si tratta semplicemente di organizzare un grande evento, chiaramente faremo del nostro meglio. Marsilio, già come al solito suo, piangeva, ma intanto oggi abbiamo firmato un Accordo di coesione per un miliardo e 300 milioni di euro per l'Abruzzo e quindi oggi “stai bene così” come si dice a Roma. Però ce la metteremo tutta, continueremo a fare la nostra parte. Per questo territorio fatto di gente orgogliosa, operosa, che non chiede di avere da parte dello Stato nazionale sussidi o privilegi, ma chiede piuttosto di avere le opportunità di poter competere ad armi pari e dimostrare quanto vale. Per questa Nazione che, vi garantisco, è stimata e amata nel mondo molto più di quanto, a volte, noi stessi riusciamo ad amarla e a stimarla.  E per questi ragazzi fantastici che saluto e ringrazio, che si cimentano in queste splendide discipline, ai quali auguro domani di poter vincere una medaglia e magari li riceveremo a Palazzo Chigi, come facciamo con tanti campioni. In bocca al lupo a tutti, buon lavoro e che sia un grande evento indimenticabile per chiunque lo vivrà. Grazie a tutti.
",2024-02-07,https://www.governo.it/it/articolo/world-skate-games-italia-2024-il-presidente-meloni-alla-presentazione/24965
"Accordo per lo sviluppo Governo-Regione Abruzzo, intervento del Presidente Meloni","Buonasera a tutti. Grazie di essere qui. Il mio saluto ovviamente al Presidente Marsilio, al Sindaco Biondi, ai tanti sindaci che vedo qui in sala, a tutte le autorità. 
Sono particolarmente contenta di essere qui oggi per la firma del Patto di coesione con l'Abruzzo, nonostante, confesso, che l'aver fatto Roma-Tokyo e ritorno in meno di 72 ore, mi ha un tantino provato, probabilmente adesso comincio a diventare troppo vecchia per fare queste cose, ma ci tenevo ad essere qui. 
Sono particolarmente contenta della firma di questo Accordo di coesione, sono contenta di tornare in Abruzzo, sono contenta di tornare all'Aquila, un territorio al quale sono, come si sa, molto legata, tanto addirittura di essere stata eletta qui parlamentare. 
Allora, prima di tornare sul tema dei Fondi sviluppo e coesione, di entrare un po' nel dettaglio - anche se il Presidente Marsilio ha detto molto - vorrei cercare, come faccio sempre quando firmiamo questi accordi, di fare stato di un lavoro che è stato fatto da questo Governo, sul tema delle risorse, particolarmente sul tema delle risorse europee per il quale io devo ringraziare soprattutto il Ministro Raffaele Fitto che ha fatto in questo anno e poco più un lavoro molto difficile e straordinario. 
Perché, vedete, quando noi siamo arrivati al Governo abbiamo fatto un approfondimento di quello che era lo stato delle risorse del Fondo di sviluppo e coesione, che sono le risorse principe che servono a combattere le disparità e i divari tra i territori. Quindi vale chiaramente per le disparità che esistono da regione a regione e vale per le disparità che esistono all'interno della stessa regione, per esempio tra le città metropolitane e le aree interne. Molte risorse, cofinanziamento, cicli pluriennali di finanziamento, il risultato di un approfondimento che abbiamo aperto all'atto del nostro insediamento con tutte le Regioni è che queste risorse non sempre si riuscivano a spendere, non sempre si riuscivano a spendere tutte. 
E quindi voi capite bene che nella situazione nella quale ci troviamo e nella quale le risorse mancano sempre, avere delle risorse e non spenderle è qualcosa che noi non ci possiamo permettere. Allora, invece di reiterare un meccanismo che evidentemente aveva dei problemi nel funzionamento, abbiamo prima avviato questo confronto con tutte le Regioni per capire lo stato d'attuazione di tutte le misure del precedente ciclo della programmazione 2014-2020. 
Vado a spanne, Raffaele mi correggerà se sbaglio, ma di quella programmazione terminata sulla carta nel 2020 al 2022 su 126 miliardi ne risultavano spesi 46. E quindi abbiamo avviato questo confronto con tutte le Regioni - voglio dirlo anche per fare stato di un lavoro molto importante che il Presidente Marsilio ha fatto in questi anni, proprio sul tema dei Fondi di coesione e la capacità di spesa abruzzese - e all'atto di quella verifica che serviva sulla precedente programmazione a fare il punto della situazione e sulla futura programmazione a fare le scelte strategiche fondamentali, è nato il Decreto Sud. 
Il Decreto Sud istituisce questi Accordi di coesione che hanno delle particolarità rispetto al passato. Punto primo, nell'Accordo di coesione ci sono delle priorità che vengono proposte dalla Regione, ma sono condivise dal Governo nazionale. Perché? Non perché chiaramente noi si voglia limitare l'autonomia dei territori, ma per una questione più banale, e cioè perché si possa mettere tutto a sistema in un'unica strategia, perché le risorse che anche vengono spese all'interno di un determinato fondo, o grazie a un determinato fondo, non si sovrappongano con altre risorse, con altri programmi, con altri interventi che si stanno portando avanti. È il caso del lavoro, per esempio, con il PNRR e non è un caso che io abbia scelto di dare la competenza sul PNRR, sui Fondi di coesione allo stesso Ministro: proprio perché si riuscisse a mettere a sistema nel migliore dei modi e per seguire una strategia tutte le risorse delle quali disponiamo. 
E vale la pena ricordare anche quello che è stato fatto in questo anno sul PNRR, perché io penso che tutti ricordino i tanti “warning” che sono stati fatti sulla capacità dell'Italia di essere all'altezza della spesa del più grande Piano Nazionale di Ripresa e Resilienza d'Europa e ricorderete quante volte siamo stati, in particolare noi con questo Governo, accusati di voler far perdere queste risorse all'Italia. 
Anche qui i fatti parlano abbastanza chiaro: vale la pena ricordare che nel 2023 abbiamo terminato gli obiettivi della terza rata, ottenuto il pagamento della terza rata, superando anche una serie di criticità che avevamo trovato; abbiamo presentato gli obiettivi della quarta rata, ottenuto il pagamento della quarta rata; siamo la prima Nazione europea ad aver presentato gli obiettivi della quinta rata. E in tutto questo abbiamo rinegoziato il Piano Nazionale di Ripresa e Resilienza, altra materia che alcuni sostenevano essere pericolosissima, ma che per noi era doverosa, perché il Piano precedente era stato scritto in un contesto diverso da questo, che non poteva prendere in considerazione le mutate priorità e noi siamo sempre stati convinti che andasse adeguato. 
E infatti con la revisione del PNRR abbiamo avuto la possibilità di liberare 21 miliardi di euro di risorse che ci consentono oggi di dare risposte ad alcune grandi priorità: per esempio 12,6 miliardi vanno al sostegno del tessuto produttivo; oltre 6 miliardi a Transizione 5.0; 3 miliardi di euro alle aziende agricole, perché da molto prima che ci fossero delle manifestazioni e che si scendesse in piazza questo governo ha difeso il comparto agricolo anche da alcune scelte che secondo noi erano troppo ideologiche e rischiavano di perseguire la transizione verde rischiando di produrre una desertificazione industriale e quindi abbiamo per esempio liberato 3 miliardi di euro per il settore agricolo, per l'agrivoltaico, per i contratti di filiera; abbiamo liberato nuove risorse sulla sanità per 750 milioni di euro; nuove risorse per il diritto allo studio; 5 miliardi e più sulle infrastrutture strategiche fondamentali, con priorità quelle energetiche perché coviamo il sogno di fare dell'Italia l'hub di approvvigionamento energetico d'Europa. E tutto sta nella stessa strategia. 
E gli accordi di coesione hanno anche la particolarità di avere all'interno dei meccanismi che consentono che queste risorse non rischino di andare disperse. C'è la possibilità di intervenire con i poteri sostitutivi quando ci dovessero essere delle lungaggini che non consentono di terminare le opere e c'è la possibilità di definanziare delle opere quando quelle risorse dovessero rischiare di andare perse. 
È un lavoro che fa parte di quella parte di lavoro che si fa quando si sta al governo che ha poca visibilità nella semplificazione del dibattito politico, ma penso che a una classe dirigente come questa vada raccontato, perché poi sono le risposte che arrivano sul territorio, sono le risposte che arrivano nei vostri Comuni, nei Comuni dei Sindaci, sono le risposte che consentono di mantenere gli impegni che ci si è presi con i cittadini. 
L'Abruzzo è, come dicevamo, la nona regione che firma con il Governo questo Accordo di coesione.
Con l'Accordo di coesione di oggi noi assegniamo a questo territorio 1 miliardo e 257 milioni di euro del Fondo di sviluppo e coesione e ci tengo a sottolineare che dei nove accordi che sono stati sottoscritti finora questa è la quota di FSC più consistente che sia stata assegnata. 
Se alle risorse FSC aggiungiamo anche quelle rese disponibili da altre fonti di finanziamento, raggiungiamo un volume di investimenti complessivo che è pari a 1 miliardo e 334 milioni di euro. 
Sono risorse molto importanti, vengono destinate al finanziamento di quasi 200 progetti. Chiaramente non li elencherò, Marsilio ha fatto una ricostruzione che mi sembra molto precisa, però penso che anche qui valga la pena di sottolineare gli oltre 450 milioni di euro che mettiamo a disposizione per gli interventi a difesa della costa abruzzese, per il potenziamento del sistema idrico, il rafforzamento della rete irrigua, della Piana del Fucino, territorio simbolo anche delle produzioni agroalimentari, dell'eccellenza, apprezzata in Italia e apprezzata all'estero, che quindi abbiamo bisogno di sostenere, ma anche per il rafforzamento e potenziamento dei porti della Regione.
Io ricordo quando cinque anni fa parlavamo di quanto la logistica, la portualità, le infrastrutture di collegamento, in una Regione come questa, potessero e dovessero fare la differenza. E continuo a essere convinta che il grande paradosso dell'Abruzzo sia proprio quello di essere una Regione piazzata nel centro dell'Italia, a sua volta piazzata nel mezzo del Mediterraneo, che per paradosso è una Regione isolata e che quindi perde tantissime delle opportunità che avrebbe. E chiaramente questo mi porta a parlare delle infrastrutture che continuano a essere in questa Regione la nostra priorità di intervento.
Noi le abbiamo sempre considerate una vera sfida dell'Abruzzo, un impegno che - voglio dire Marco Marsilio - ha in questi anni portato avanti con costanza raggiungendo dei risultati che credo siano molto significativi. Si parlava della posa della prima pietra per l'allungamento della pista dell'aeroporto di Pescara che consente di dare a quell'aeroporto una vocazione intercontinentale e quindi a fare tante cose, compreso riportare a casa, con un turismo di ritorno, i tantissimi abruzzesi che oggi vivono nel mondo, che vivono negli Stati Uniti, che vivono in Canada, che vivono in Argentina. Cominceranno presto le progettazioni della terza corsia sul tratto abruzzese della A14, un'altra arteria assolutamente fondamentale per il flusso di merci e di persone.
Credo che valga la pena di ricordare che l'Abruzzo era escluso dalle reti TEN-T, cioè dai grandi corridoi infrastrutturali europei, che per paradosso arrivavano ad Ancona e riprendevano a Bari, cioè saltavano letteralmente l'Abruzzo. Oggi la Commissione europea ha dato il suo assenso alla tratta di corridoio TEN-T che va da Ancona fino a Foggia e che consente di inserire l'Abruzzo in questa altra importantissima infrastruttura europea. E, chiaramente non dimentico, Marco tanto lo ha “spoilerato”, una certa insistenza del Presidente Marsilio su questa cosa che però è molto importante anche per me che è la vicenda della Roma-Pescara. Siamo assolutamente attenti a quella che sappiamo essere forse la più importante tra le infrastrutture che qui servono. Dunque, voi sapete che nel PNRR erano previsti 620 milioni di euro per la realizzazione di quest'opera. A un certo punto anche qui noi ci siamo resi conto che per quelle che sono le tempistiche e le modalità del PNRR non sarebbe stato possibile terminare, realizzare quell'opera se i fondi fossero rimasti inseriti all'interno del PNRR. Non potevamo però permetterci di rinunciare a un'opera così strategica e quindi con coraggio e assumendoci le nostre responsabilità nella revisione del PNRR abbiamo stralciato il finanziamento alla Roma-Pescara e ci siamo messi contestualmente a individuare altre fonti di finanziamento per quest'opera. 
E quindi oggi che abbiamo completato quel lavoro io voglio annunciare che la Roma-Pescara si farà, che grazie al lavoro in particolare del Ministro Salvini, del Ministro Fitto, il Governo ha individuato tutte le risorse che servono alla realizzazione dell'opera a valere sul Fondo di sviluppo e coesione, compresi gli ulteriori 100 milioni di euro che si sarebbero dovuti aggiudicare nel 2023. Nei prossimi giorni il Cipe sarà convocato, chiaramente per tutti gli adempimenti concreti che servono a stanziare formalmente le risorse e ad avviare tutti i progetti e quindi anche questo è un altro impegno che ci siamo assunti per sviluppare un territorio e per dare a questo territorio le necessità delle quali ha bisogno. 
Rafforziamo anche, con questo Patto di coesione, questo lavoro sulle infrastrutture con un investimento di 60 milioni per la rete stradale, di 90 milioni per la mobilità ferroviaria. Nel Patto di coesione ci sono, vale la pena ricordare secondo me anche un altro elemento che per me è particolarmente importante che è il tema del sostegno al tessuto produttivo, con risorse per 95 milioni di euro che servono per le infrastrutture delle aree industriali, per offrire servizi migliori alle nostre imprese, per attrarre anche nuovi investimenti. Perché i numeri dimostrano che l'Abruzzo è un territorio dalla grande vocazione anche industriale, vogliamo sostenere quella vocazione. 
E voglio aprire un'altra parentesi di una cosa che viene ricordata poco, ma che per me è molto importante. Il Presidente Marsilio prima citava il commissario della ZES. Un'altra cosa che io credo sia molto importante per un territorio come questo è la ZES unica del Mezzogiorno. Noi siamo riusciti a fare una cosa che nessun Governo era riuscito a portare a casa, che è una Zona Economica Speciale unica per il Mezzogiorno, che dà diritto e possibilità a chi investe anche in un territorio come questo ad avere i crediti d'imposta. 
Quindi non in una zona piccola ma in un'area molto più ampia e ad avere l'autorizzazione unica. 
Perché? Perché noi crediamo che la grande sfida del Mezzogiorno d'Italia non sia vivere di sussidi ma sia poter competere ad armi pari e quindi avere a monte gli strumenti che consentono di dimostrare quanto si vale. E quindi il tema della ZES unica rientra sempre anche sulla vicenda di una vocazione industriale abruzzese, che secondo me è un altro elemento, che è una specificità di questo territorio, così come la questione dei borghi, delle aree interne. 
Qui c'è uno stanziamento, veniva ricordato, di 40 milioni, che consente di completare lo scorrimento delle graduatorie dei progetti dedicati a borghi ed aree interne che altrimenti sarebbero rimasti esclusi. Perché noi siamo la Nazione dei campanili, dei borghi, delle aree collinari, delle aree montane, dei luoghi che conservando la loro identità garantiscono anche la forza culturale e produttiva dell'Italia. È la ragione per la quale, tra le altre cose, questo Governo ha deciso di dare nuovo impulso alla strategia nazionale per lo sviluppo delle aree interne, perché non ci arrendiamo allo spopolamento di questi territori. 
E in ultimo voglio citare i 200 milioni di euro che con l'Accordo di coesione vengono destinati alla riqualificazione urbana, di cui 78 dedicati a un grande bando per la riqualificazione dei piccoli comuni d'Abruzzo. E quindi, in poche parole, con questo miliardo e 300 milioni di euro noi ci occupiamo soprattutto di sviluppo, di infrastrutture, di sostegno del mondo produttivo, di potenziamento della costa, di difesa delle aree interne, di vocazione industriale per questa Regione. Cioè, esattamente quello che abbiamo sempre detto che serviva a questo territorio, perché questo è un territorio fatto di gente operosa e orgogliosa che, come dicevo, chiede solamente di poter competere ad armi pari nel mercato globale. Io penso che i risultati che l'Abruzzo ha dato in questi anni, anche grazie alle scelte giuste che sono state fatte, siano dei risultati assolutamente incoraggianti. Il sistema economico abruzzese ha visto aumentare il prodotto interno lordo di oltre l'8% nel biennio 2021-2022, arrivare a un PIL pro capite al 132% rispetto al Mezzogiorno, così come tra il terzo trimestre 2022 e il terzo trimestre del 2023 si è registrato un aumento dell'occupazione del 7% che è molto al di sopra della media nazionale che pure ci sta regalando - ogni tanto diciamo quando qualcosa va bene - delle grandi soddisfazioni. Certo c'è ancora molto da fare come sempre e siamo ovviamente pronti a farlo però quello che voglio dire è che quando c'è una visione e se c'è una continuità nella realizzazione di quella visione le risposte arrivano, i miglioramenti per i nostri cittadini arrivano. 
Io sono certa che l'Abruzzo possa ancora stupire e sono impegnata, insieme al Governo italiano, a fare la mia parte perché possa stupire ancora. Spero che l'ottima collaborazione che abbiamo avuto nella stesura di questo Patto di coesione continui su tutti gli altri dossier anche nei prossimi mesi, nei prossimi anni, perché davvero c'è bisogno di credere nella capacità che questa Regione ha di stupire ancora l'Italia, e non soltanto l'Italia. 
Grazie e buon lavoro. 
",2024-02-07,https://www.governo.it/it/articolo/accordo-lo-sviluppo-governo-regione-abruzzo-intervento-del-presidente-meloni/24962
"Tokyo, punto stampa del Presidente Meloni","Domanda: Presidente, prima con Kishida parlava anche della volontà del nostro Paese di rafforzare la presenza nell'Indo-Pacifico, ha parlato anche di invio di F-35 e portaerei. Da cosa nasce questa esigenza secondo lei e come mai l'Italia pone centralità nella politica estera proprio su quest'area?
Presidente Meloni: È un'area inevitabilmente strategica, la cui dimensione strategica aumenta negli ultimi anni. Credo che sia un quadrante nel quale è fondamentale la stabilità, ma anche un quadrante che offre grandi opportunità all'Italia, a livello multilaterale e a livello bilaterale, come si vede anche grazie ai nostri rapporti con il Giappone. Ci è stato chiesto da tempo, particolarmente dal Giappone, di aumentare la nostra presenza nell'area, anche su una cooperazione in ambito di Difesa, che si materializza poi particolarmente col Global Combat Air Program, ma non solamente, e che secondo me deve esplorare nuovi ambiti, nuovi settori. Chiaramente noi abbiamo dei “gioielli” da questo punto di vista e cerchiamo di renderli sempre più presenti nell'area. Quest'anno arriveranno nel mese d'agosto prima gli F-35 - parliamo di esercitazioni militari congiunte - poi arriverà la nostra nave Cavour con altri velivoli, poi arriverà l'Amerigo Vespucci, la nostra Nave Scuola, e quindi c'è, secondo me, interesse a una maggiore e migliore presenza italiana, particolarmente nell'anno in cui presediamo il G7, perché l'Indo-Pacifico è per la dimensione del Gruppo dei sette, particolarmente importante. 
Domanda: Presidente, oggi a Roma sono stati presentati gli emendamenti sul premierato. È soddisfatta del compromesso che ha trovato nella maggioranza? E invece dalla parte dell'opposizione è arrivata una valanga di emendamenti.
Presidente Meloni: L’opposizione fa il suo lavoro, mi sembra abbastanza normale, loro non vogliono l'elezione diretta del Capo del Governo, è una posizione legittima, è normale che cerchino di realizzarla con gli emendamenti. Per quello che riguarda la maggioranza, sono molto contenta del fatto che lavorando si sia trovata una formulazione della norma che è più chiara rispetto alla precedente e che ribadisce un fatto semplice: sono gli italiani, se passa la riforma, che devono scegliere da chi farsi governare. Serve stabilità dei governi, basta con gli inciuci, basta con il trasformismo, basta con i governi tecnici. La democrazia funziona, si esercita, se risponde alla volontà dei cittadini: è quello che noi stiamo cercando di realizzare. Non mi stupisce che altri - che in questi anni hanno privilegiato i governi costruiti nel palazzo - siano contrari, ma rimane che abbiamo avuto un mandato dagli italiani e intendiamo portare avanti la riforma, che io considero in assoluto la madre di tutte le riforme, perché una forza e una stabilità della politica può anche generare tutte le altre riforme che sono necessarie in questa Nazione. 
Domanda: Presidente, tornando alla politica estera, oggi uno dei leader degli Houti ha detto che l’Italia sarà un bersaglio se partecipa all’aggressione contro lo Yemen. Come valuta il Governo questa minaccia?
Presidente Meloni: Io penso che sia nel nostro interesse sia il nostro dovere garantire la libertà di navigazione. Attraverso il Canale di Suez transita il 15% del commercio mondiale. Se quel canale non fosse disponibile, noi avremmo come immediato riscontro l'aumento dei prezzi sul 15% dei prodotti che arrivano da noi. E quindi è nel nostro interesse più strategico garantire quella libertà di navigazione. Noi stiamo partecipando a una missione difensiva per garantire quella libertà di navigazione, credo che sia un fatto utile, doveroso, e sono anche contenta che l'Italia assuma il comando di questa missione a dimostrazione del nostro riconosciuto ruolo su queste materie, ma penso che sia assolutamente strategico per l'Europa e sia strategico per l'Italia. 
Domanda: Presidente, Elly Schlein che parla di un grave ritardo del Governo nell’agire sul caso Salis.
Presidente Meloni: Ma non so cosa intenda Elly Schlein sul grave ritardo del Governo, se lei è più brava di noi sicuramente saprà cosa fare. 
Domanda: Il New York Times parla oggi di una possibilità che l'Alleanza Atlantica debba in futuro fare a meno degli Stati Uniti. La Germania starebbe lavorando anche a un’ipotesi di [inaudibile]. Ritiene che sia arrivato il momento di una spinta ulteriore per la difesa comune europea che oggi manca?
Presidente Meloni: Guardi, lei sa come la penso. Io sono convinta della importanza dell'Alleanza Atlantica, ma sono sempre stata ugualmente convinta che l'Alleanza Atlantica per funzionare meglio avesse bisogno di una colonna americana e di una colonna europea. In questi anni sicuramente noi non siamo stati abbastanza concentrati sulla necessità di garantire la nostra difesa per garantire il nostro peso sulle scelte politiche. Perché poi la difesa, anche quando si parla di mettere risorse sulla difesa noi pensiamo sempre che sono risorse diciamo che vengono spese per qualcosa di meno importante, ma la verità è che la capacità di difendersi è anche la capacità che si ha di incidere e di decidere. Io credo che da questo punto di vista l'Europa abbia fatto dei passi troppo lenti e che sia il momento di accelerare da questo punto di vista. Per cui sicuramente sono convinta che non dobbiamo in nessun modo immaginarlo come un elemento di rivalità, dobbiamo immaginarlo come un rafforzamento dell'Alleanza Atlantica che tenga conto dei suoi due fondamentali pilastri, uno da un lato e uno dall'altro dell'Oceano Atlantico, che sono il pilastro europeo e il pilastro statunitense. 
Domanda: Presidente, pensa che Sgarbi debba dimettersi da Sottosegretario? 
Presidente Meloni: Penso che dopo il pronunciamento dell'Antitrust che, come lei sa, ha chiesto il Governo, la decisione del Sottosegretario Sgarbi di dimettersi sia la decisione corretta. Io aspetto di incontrarlo a Roma per accogliere quelle dimissioni.
Domanda: Il Sottosegretario ha parlato di una dimissione di facciata da parte sua, quindi aspetto una mossa da parte del Governo. Ha anche chiesto che tutti gli altri Ministri e Sottosegretari si sottopongano allo stesso trattamento di verifica. 
Presidente Meloni: Quando ci verrà chiesto, come abbiamo fatto con Sgarbi. Però adesso se posso dire una cosa: io ho atteso ad avere degli elementi oggettivi, per cui mi auguro che Sgarbi, che ha potuto contare su un Governo che attendeva degli elementi oggettivi, oggi non si aspetti che quello stesso Governo decida per altri con elementi che non sono oggettivi, perché sarebbe obiettivamente un po' eccessivo. Dopodiché, ho detto quello che penso, dopo il pronunciamento dell'Antitrust mi pare che Sgarbi si sia reso conto che la scelta corretta era quella delle dimissioni e quindi accolgo le dimissioni. 
Domanda: Nel passaggio di consegne di questo G7, quali sono i punti fondanti, qualificanti, per l'Italia nell'accogliere la consegna del Giappone? Poi, un'altra domanda, lei ha detto qualcosa in giapponese? 
Presidente Meloni: Guardi io più di “arigatō” non riesco a fare. Devo dire che oggi ho incontrato i CEO di alcune delle principali grandi aziende giapponesi e sono rimasta molto colpita dal fatto che diversi di loro parlassero italiano. E quindi, insomma, delle volte non ci rendiamo conto di quanto anche la nostra cultura, la nostra forza nel mondo sia significativa. Purtroppo, io pur riconoscendo la forza culturale e storica del Giappone nel mondo, non mi sono ancora lanciata nello studio del giapponese, ma il Primo Ministro Kishida mi ha regalato per mia figlia un vocabolario giapponese-italiano di Hello Kitty e quindi spero che per mia figlia le cose vadano meglio. Quali sono i punti qualificanti del passaggio di consegne? Guardi, noi lavoriamo in grande continuità con la Presidenza giapponese su diverse questioni: la tutela del diritto internazionale basato sulle regole e quindi la questione del sostegno all'Ucraina; l'attenzione ai Paesi del Sud globale che la Presidenza giapponese iniziò e che per noi si realizza soprattutto attraverso il tema della centralità dell'Africa, che è uno dei punti qualificanti che intendiamo portare al G7 di quest'anno; il tema dell'intelligenza artificiale. La Presidenza giapponese ha iniziato un lavoro molto importante con l'Hiroshima Process proprio sul governo dell'intelligenza artificiale, sulla centralità dell'uomo, sul mantenimento della centralità dell'uomo nello sviluppo dell'intelligenza artificiale e lei sa che noi portiamo avanti il principio di algoretica, cioè dare un'etica agli algoritmi. È un lavoro di assoluta continuità con quello fatto dalla Presidenza giapponese che è stata oggettivamente un'ottima presidenza, infatti anche stasera ci siamo trovati molto d'accordo, anche sui nuovi scenari che intanto si sono presentati. C'è davvero un grande lavoro con il Giappone, io ne sono stata contenta perché sì c'è molta interlocuzione politica, però può anche accadere che ci sia molta interlocuzione politica e minore interlocuzione in termini di concretezza, invece noi quest'anno abbiamo dato vita, con accordi molto concreti alla nostra interlocuzione politica sempre maggiore e così intendiamo fare anche nel 2024. 
Domanda: Presidente, ci sono stati altri due suicidi nelle carceri italiane e la risposta del Governo è soltanto quella di costruire nuove carceri contro il sovraffollamento - di questo ha parlato il Ministro Nordio e la Segretaria Elly Schlein gli ha risposto che questa non può essere l'unica misura. Secondo lei, c'è un'emergenza carceri e qual è la risposta del Governo?
Presidente Meloni: Guardi, se la segretaria Elly Schlein ritiene che il problema del sovraffollamento carcerario, come ha fatto la sinistra in passato, si risolva togliendo i reati, io non sono d'accordo con la sinistra. Penso che il tema del sovraffollamento carcerario si risolva aumentando la capienza nelle carceri, assumendo e sostenendo la polizia penitenziaria, come il Governo ha fatto in questo anno, perché è l'unica risposta seria che può dare uno Stato. Se invece si ritiene che la risposta seria che può dare lo Stato sia, poiché non c'è abbastanza spazio nelle carceri, togliere i reati per fare in modo che persone colpevoli non seguano il corso dei procedimenti giudiziari, su questo non sono d'accordo, ma del resto non sono di sinistra, come si sa.
Domanda: La protesta dei trattori vuole arrivare a Roma. Questo la preoccupa, visto anche i disordini recenti che ci sono stati in altre città europee, tipo Bruxelles, e in qualche modo il Governo li incontrerà?
Presidente Meloni: Guardi, abbiamo sempre incontrato gli agricoltori. Dall'inizio del nostro mandato il mondo agricolo è uno dei principali mondi ai quali abbiamo rivolto la nostra attenzione, lo dimostrano i fatti, lo dimostra il fatto che noi abbiamo con le Leggi di bilancio aumentato le risorse per gli agricoltori, lo dimostra il fatto che quando abbiamo rinegoziato il PNRR abbiamo portato le risorse per gli agricoltori da 5 a 8 miliardi del PNRR, lo dimostra il fatto che rispetto a proteste che ci sono in altri Paesi europei dove non sono stati rinnovati gli incentivi sul gasolio, noi abbiamo fatto lo sforzo di rinnovare gli incentivi sul gasolio e quindi abbiamo fatto il massimo possibile. Abbiamo fatto un grande lavoro anche nella difesa dei prodotti di eccellenza, la famosa norma che vieta la produzione di cibo sintetico che è stata vituperata e derisa, oggi viene presa a modello in diverse Nazioni europee e anche al di là dell'oceano. E quindi abbiamo un focus dall'inizio del Governo aperto sul tema degli agricoltori. Chiaramente si può sempre lavorare per fare meglio e più e io sono sempre disposta ad ascoltare le istanze che arrivano da lavoratori che per noi sono fondamentali. Chiaramente lei sa anche che molta della rabbia degli agricoltori arriva da una lettura ideologica della transizione ecologica che ha pensato di poter difendere l'ambiente combattendo gli agricoltori. E questa non è la mia visione. Io penso che invece gli agricoltori siano fondamentali e debbano fondamentalmente essere coinvolti all'interno della transizione ecologica se vogliamo che la transizione ecologica funzioni, perché sono sicuramente persone attente alle dinamiche ambientali e attente a far sì che la nostra natura possa trovarsi nella migliore condizione possibile. 
Domanda: Presidente, lei oggi ha incontrato alcuni dei gruppi principali giapponesi che operano in Italia, però c’è un altro gruppo, italo-francese che opera in Italia e che sta destando grande preoccupazione. Pensa che ci sarà un impegno del Governo diretto? Parlo di Stellantis. 
Presidente Meloni: Non so cosa intende esattamente. Dunque, noi, quello che io ho detto in Parlamento e quello che ribadisco, chiaramente noi siamo interessati a ogni forma di investimento che può produrre posti di lavoro, siamo molto attenti al campo dell'automotive - ne abbiamo parlato oggi anche con alcuni dei nostri interlocutori in questo incontro con i CEO di alcune grandi aziende giapponesi -, il rapporto deve essere equilibrato. Dopodiché io ho letto di alcune dichiarazioni, per esempio di Tavares sugli incentivi, devo dirle la verità, non ho trovato questa intervista e mi sarebbe sembrato un po' curioso perché penso che, un amministratore delegato di una grande società sappia che gli incentivi di un governo non possono essere rivolti a un'azienda nello specifico e penso che si sappia anche che noi abbiamo appena investito un miliardo di euro circa sugli eco-incentivi. Quindi non sono in grado di risponderle su questo nello specifico perché mi è parso quello che ho letto abbastanza bizzarro. Dopodiché noi siamo sempre disponibili e aperti per tutto quello che può produrre in Italia posti di lavoro. Se invece si ritiene che produrre in altre Nazioni, dove c'è un costo di produzione inferiore sia meglio, non posso dire niente, però non mi si dica che l'auto che viene prodotta è italiana e non la si venda come italiana.
Grazie a tutti.
",2024-02-05,https://www.governo.it/it/articolo/tokyo-punto-stampa-del-presidente-meloni/24950
Intervento del Presidente Meloni alla 3Sun Gigafactory di Catania,"Buon pomeriggio. Grazie a tutti di essere qui. Ovviamente ci tengo a ringraziare il sindaco di Catania Enrico Trantino, il Presidente della Regione Renato Schifani, il Ministro Fitto, il Ministro Nello Musumeci, l'Amministratore delegato di Invitalia Bernardo Mattarella, l'Amministratore delegato, che ci ospita, di Enel Flavio Cattaneo. Ringrazio e saluto il Prefetto e tutte le autorità. 
Sono molto contenta di essere qui, sono molto contenta di essere a Catania particolarmente in questo giorno, in un giorno importante per la città, forse il giorno più importante dell'anno, che è la Festa di Santa Agata.
Quindi voglio ringraziare il Sindaco Trantino anche per avermi dato l'occasione, col suo invito, di vedere per la prima volta dal vivo quella che viene riconosciuta come una delle tre manifestazioni religiose più partecipate al mondo. Insomma, è una lunga, antichissima storia d'amore, quella che lega Sant'Agata ai catanesi, è una storia di fede, è una storia di devozione, è una storia che parla di identità, di tradizione, tutte cose che io credo valga la pena di difendere, particolarmente in questo tempo. E quindi sono molto contenta di avere anche quest'occasione, a margine dell'iniziativa che stiamo portando avanti qui.
Approfitto, scusatemi, per fare una piccola digressione, perché mentre venivo qui ho letto una notizia di cronaca che mi ha molto colpito. Riguarda una giovane ragazza di 13 anni, nuovamente vittima di una violenza di gruppo. E voglio dire che mi colpisce particolarmente il fatto che proprio nel giorno in cui si celebra una giovanissima martire della tradizione cristiana si debba vedere un'altra giovanissima vittima della violenza sessuale. E voglio dirlo per esprimere la mia solidarietà a lei, alla famiglia, al fidanzato e per dire che lo Stato ci sarà e che lo Stato garantirà che sia fatta giustizia. Scusatemi per la digressione, ma mi ha molto colpito questa notizia. 
Dicevo però, che nel giorno in cui si celebra la tradizione, noi siamo venuti a parlare soprattutto di innovazione, cioè siamo venuti a parlare in particolare di nuove tecnologie applicate al nesso clima-energia. In questo territorio che qualcuno ha ribattezzato l'Etna Valley, la scommessa che si porta avanti è quella di far diventare Catania uno dei poli industriali più importanti d'Europa nella produzione di pannelli fotovoltaici di ultima generazione e ad altissime prestazioni. Chiaramente bisogna considerare che noi parliamo di un settore che è in forte espansione economica, per il quale è previsto una capacità di crescita di mercato in cinque anni di circa il 50%, nel 2028 si stima un volume d'affari di circa 150 miliardi di euro, l'Italia, il Mezzogiorno, la Sicilia, Catania, hanno deciso di credere in questa scommessa. Io sono qui oggi personalmente perché il Governo intende fare la sua parte. Noi credo dobbiamo e vogliamo essere competitivi in questo settore.
Lo hanno detto Flavio Cattaneo, lo ha detto Bernardo Mattarella, vogliamo e dobbiamo essere competitivi in questo settore, possiamo essere competitivi anche rispetto ai grandi altri player internazionali che, come si sa, sono soprattutto asiatici. Chiaramente bisogna crederci e lavorare. Nel 2021 Enel ha deciso di credere nell'intuizione che qualche anno prima aveva avuto un gruppo di giovani professionisti e così è stata avviata la progettazione della prima gigafactory europea per la produzione di pannelli fotovoltaici innovativi con una capacità di 3 giga watt, quindi si punta dove non si riesce a essere competitivi sul costo di produzione più basso, si punta sulla qualità più alta, che è da sempre la forza dell'Italia e che è quello su cui noi dobbiamo continuare a scommettere, perché fa la differenza. 
Ora l'obiettivo è rendere operativa la Gigafactory, avviare la produzione, arrivare a una produzione di cinque milioni di pannelli fotovoltaici l'anno. Significa, tra le altre cose, un incremento occupazionale di circa 709 assunzioni entro il 2024, più circa 1.000 nuovi occupati per quello che riguarda l'attività dell'indotto. Significa un investimento imponente, - questo è già stato ricordato anche da chi mi ha preceduto - complessivi oltre 700 milioni di euro, dei quali 520 garantiti da Enel, il rimanente, quasi 190 milioni, dall'Innovation Fund dell'Unione europea e dal PNRR. 
E questo ci porta alla ragione specifica per la quale noi ci troviamo qui oggi. Il PNRR mette a disposizione di questo progetto quasi 90 milioni di euro. Sulla base di queste risorse, Invitalia, che gestisce questi incentivi, ha predisposto con Enel un contratto di sviluppo che noi oggi siamo qui per firmare. Il contratto di sviluppo permetterà di realizzare le opere di adeguamento e di potenziamento dello stabilimento che è già esistente, ma ci consentirà anche la costruzione di un nuovo stabilimento, circa 50 mila metri quadri, per un'ulteriore linea di produzione di moduli fotovoltaici. Ora, questo è quello che accade oggi.
Se mi permettete, però, io ci tengo a soffermarmi un attimo sul fatto che tutto questo rientra in una strategia complessiva e in un lavoro molto complesso e abbastanza faticoso che questo Governo ha portato avanti per rafforzare quella strategia. 
Partendo proprio dal PNRR, se tornassimo indietro a un anno fa, ricorderemmo tutti i “warning”, tutti gli allarmi che sono stati lanciati sulla possibilità e la capacità dell'Italia di essere così adeguata, adatta, competitiva nella spesa di quello che era il Piano nazionale di ripresa e resilienza più grande d'Europa. Ricorderete che si metteva in discussione questa capacità. Ecco, oggi voglio dire, dopo un anno, - e lo voglio dire ringraziando sinceramente Raffaele Fitto in particolare per il lavoro che ha fatto in questo anno, ma anche tutte le altre amministrazioni che lo hanno e ci hanno aiutato - oggi, alla fine del 2023, l'Italia aveva ottenuto il pagamento della terza rata del PNRR, aveva presentato gli obiettivi della quarta rata, aveva ottenuto il pagamento della quarta rata ed è la prima Nazione europea ad aver presentato gli obiettivi della quinta rata. Tanto perché dovevamo essere fanalino di coda nell'attuazione del PNRR. 
E, mentre facevamo questo lavoro, noi abbiamo chiesto e ottenuto la revisione del PNRR. E anche qui ricorderete quando si diceva che se l'Italia avesse mai tentato di rinegoziare un Piano in considerazione del fatto che il contesto era mutato rispetto alla scrittura del primo Piano, questo avrebbe comportato la perdita delle risorse del PNRR. Invece, non solo non stiamo perdendo le risorse, ma abbiamo rinegoziato il PNRR. Perché? Per rendere quelle risorse più attinenti alle priorità che abbiamo. Per cui, ad esempio, noi, liberando 21 miliardi di euro - perché questo ci ha consentito di fare la revisione del PNRR - abbiamo potuto concentrarci sul nostro sistema produttivo. Ci sono 12 miliardi dedicati alle imprese, di cui ad esempio diversi dedicati al comparto agricolo. Non voglio fare troppe digressioni, ma è oggetto del tema di questi giorni, le risorse del PNRR dedicate al mondo degli agricoltori, che per noi è particolarmente importante, passano da 5 a 8 miliardi di euro, ma abbiamo concentrato per esempio oltre 6 miliardi di euro su Transizione 5.0, che è proprio il tema dell'efficientamento energetico del nostro sistema produttivo, così come abbiamo messo 5 miliardi di euro sulle infrastrutture energetiche. 
Perché lo dico? Perché è una strategia, da una parte chiaramente garantire l'approvvigionamento energetico, farlo lavorando sulla transizione ecologica, farlo senza rischiare di passare da una dipendenza a un'altra dipendenza che può essere ugualmente problematica. Cioè, il problema che non si è adeguatamente considerato nel momento in cui noi mettevamo sul piatto la necessità di una sostenibilità ambientale era: punto primo, che quella sostenibilità ambientale doveva essere anche sostenibilità sociale ed economica e, punto secondo, che noi dovevamo controllare le nostre catene d'approvvigionamento fondamentali. E non ha molto senso che noi, mentre ci liberiamo dalla dipendenza energetica dalla Russia, ci consegniamo mani e piedi ad altre dipendenze energetiche di catene di approvvigionamento che ugualmente non possiamo controllare. 
E a questo risponde il progetto di oggi. Noi dobbiamo essere in grado di produrre la tecnologia che è fondamentale per le nostre scelte strategiche. Se vogliamo essere padroni del nostro destino. È la ragione per la quale investiamo ancora di più su questa iniziativa e su questo progetto. È la ragione per la quale siamo convinti che l'Italia, in questa sfida energetica, possa addirittura puntare a essere l'hub d'approvvigionamento energetico del resto d'Europa.
Su questo progetto strategico, il Sud, il Mezzogiorno d'Italia, ha il ruolo centrale dal nostro punto di vista. Voi avete visto anche tutto il lavoro che facciamo a livello di politica estera: il Piano Mattei per l'Africa e l'attenzione che destiniamo anche all'Africa. Anche qui l'Italia può diventare la porta d'ingresso di quella parte di energia che noi non possiamo produrre da soli, che altre Nazioni producono e che possono esportare in Europa, passando dall'Italia, con le adeguate infrastrutture di collegamento, che sono infrastrutture sulle quali stiamo lavorando. Allora, vedete, non c'è niente di questo lavoro che non faccia parte di un ragionamento.
Dicevo del Mezzogiorno, perché anche questo è molto importante. È molto importante che un polo industriale come questo, che ci rende fiore all'occhiello d'Europa, nasca in Sicilia, nasca a Catania, nasca nel Mezzogiorno d'Italia. Anche questo fa parte di un lavoro e di una strategia precisa che questo Governo ha e che si vede da diverse cose molto complesse e molto utili, secondo me, che ha fatto in questo anno. Tutto il lavoro che noi abbiamo fatto, ad esempio, sui Fondi di sviluppo e coesione, sempre grazie al rapporto con la Commissione europea e con la capacità che abbiamo di cercare di essere più efficaci e più efficienti. Noi ci lamentiamo spesso del fatto che non ci sono abbastanza risorse e, per carità, magari ce ne fossero di più.
Però c'è anche un altro problema, e cioè che a volte le risorse ci sono e non vengono spese. Quando noi siamo arrivati abbiamo fatto uno studio dei Fondi di sviluppo e coesione - che sono i fondi che servono a combattere la disparità tra i territori e, chiaramente, insomma, sono particolarmente utili nel Mezzogiorno, dove infatti va l'80% di queste risorse - per scoprire che sulla vecchia programmazione, quella che era finita nel 2020, al 2022 su 126 miliardi disponibili erano stati speso 46 miliardi. È qualcosa che ci possiamo permettere? Non è qualcosa che ci possiamo permettere. Allora forse qualcosa non andava nel funzionamento.
Abbiamo fatto questo lavoro di ricognizione con tutte le Regioni, abbiamo varato un Decreto Sud che riorganizza questi Fondi, abbiamo istituito gli Accordi di coesione. Gli Accordi di coesione sono accordi nei quali si distribuiscono le risorse su proposte che fa la Regione, condivise dal Governo nazionale perché tutto rientri nella stessa strategia, dove i fondi non vengono spesi, noi possiamo revocare il finanziamento e utilizzare quelle risorse su altre, dove ci sono delle lungaggini noi possiamo intervenire con i poteri sostitutivi. 
Tra qualche settimana, stiamo lavorando con il Presidente Schifani, che ringrazio, presenteremo l'Accordo di sviluppo e coesione con la Sicilia, che sarà tra l'altro uno di quelli finanziariamente più rilevanti, anche qui opere strategiche. In Italia si smette di non spendere risorse che sono disponibili. Ogni singolo euro deve arrivare a terra per risolvere i problemi dei cittadini. 
Così come ci tengo a ricordare, e chiudo davvero la ZES unica per il Mezzogiorno, questa è una sfida che noi abbiamo vinto, nessun Governo era riuscito prima di noi a fare questa cosa molto importante, a negoziare questa cosa molto importante con la Commissione europea. Voi sapete che le Zone Economiche Speciali sono dei territori all'interno del quale chi investe ha diritto a crediti d'imposta, quindi agevolazioni e semplificazioni amministrative. Prima noi avevamo diverse piccole Zone Economiche Speciali, noi domani abbiamo una Zona Economica Speciale unica in tutto il Mezzogiorno d'Italia. 
Significa che chiunque investa in qualsiasi zona del Mezzogiorno d'Italia avrà diritto a quegli incentivi, a quei crediti d'imposta, a quelle semplificazioni amministrative. Perché? Perché io non voglio un Sud che viva di sussidi. Io voglio un Sud nel quale ci siano gli strumenti che consentono al Mezzogiorno d'Italia di competere ad armi pari. C'è un gap, bisogna costruire gli strumenti che consentono di colmare quel gap, perché il Mezzogiorno d'Italia possa dimostrare finalmente quanto vale senza avere le discriminazioni che ha avuto in passato.
Grazie e buon lavoro a tutti. 
 
",2024-02-03,https://www.governo.it/it/articolo/intervento-del-presidente-meloni-alla-3sun-gigafactory-di-catania/24938
"Consiglio europeo straordinario, punto stampa del Presidente Meloni","Domanda: C'è soddisfazione per l'accordo raggiunto sull'Ucraina, per nulla scontato e sul quale l'Italia ha giocato un ruolo fondamentale? 
Presidente Meloni: Allora, c'è molta soddisfazione per l'accordo raggiunto complessivamente sul tema della revisione del Quadro finanziario pluriennale, intanto perché non era scontato, perché ci garantisce risorse durature per l'Ucraina, ma anche perché non prevede solamente questo. Come lei sa, l'Italia chiedeva una logica di pacchetto, chiedeva di rispondere con le risorse europee anche alle necessità più impellenti per i cittadini. 
Per i nostri cittadini chiedevamo più risorse per l'immigrazione, nella revisione del bilancio ci sono 10 miliardi in più sul tema della migrazione, vale la pena anche di ricordare che 8 di questi miliardi sono dedicati alla dimensione esterna e quindi a lavorare per prevenire i flussi migratori, a lavorare per difendere i propri confini, cioè esattamente quello che l'Italia ha sempre proposto, dopodiché c'è la piena flessibilità nei Fondi di coesione per garantire competitività, terzo punto della revisione del bilancio pluriennale e altra storica richiesta dell'Italia, non era facile trovare una soluzione.
Noi siamo sempre stati convinti che una soluzione a 26 sarebbe stata un problema, un precedente pericoloso. Abbiamo lavorato molto per una soluzione a 27, abbiamo portato a casa una soluzione a 27 e quindi una volta tanto possiamo dirci che siamo molto soddisfatti di come sono andate le cose. 
Domanda: Presidente, cosa pensa delle immagini di Ilaria Salis in catene? Ci sono margini secondo lei per scontare una eventuale detenzione in Italia? Come è lo stato dell’arte?
Presidente Meloni: Il tema di un'eventuale detenzione in Italia va discusso, come lei sa, quando sapremo come andrà il processo, perché io ho sentito molte parti di dibattito in Italia, ma devo segnalare che a differenza di quello che molto spesso si è scritto in Italia, anche in Ungheria c'è l'autonomia dei giudici e i governi non entrano nei processi, quindi questo non è oggetto di quello di cui io posso parlare oggi con il Primo ministro ungherese. Quello di cui ho parlato con il Primo ministro ungherese, come faccio per tutti gli italiani che sono detenuti dall'estero, è garantire che ai nostri connazionali venga riservato un trattamento di dignità, di rispetto, un giusto processo, mi permetto di dire anche un veloce processo, nel senso che mi ha colpito che chiaramente si sia aperta l'udienza chiusa e rinviata a maggio, se non vado errata. Spero che su questo si possa fare magari qualcosa di più, per il resto però né io né Orban possiamo entrare oggi nel giudizio che compete alla magistratura. Io posso solo sperare che Ilaria Salis sia in grado di dimostrare la sua innocenza, la sua estraneità da questa “banda del martello” cosiddetta e chiaramente noi con l'ambasciata e con il Governo, come facciamo con tutti gli italiani, garantiamo il nostro massimo, e lo abbiamo fatto dall'inizio, da molto prima che ci fosse questa polemica, garantiamo tutta l'assistenza che dobbiamo. 
Domanda: In ragione delle immagini che ha già visto ritiene che fino ad oggi siano stati garantiti questi diritti? 
Presidente Meloni: Questo ovviamente è quello che stiamo chiedendo di verificare. Sul tema delle immagini che abbiamo visto, segnalo che non è un trattamento, presumo, riservato a questo detenuto. Accade in diversi Stati, anche occidentali, che i detenuti vengano portati così in tribunale.
Non è il nostro costume, noi non lo facciamo, sono immagini che da noi chiaramente impattano, ma negli altri Stati sovrani e in diversi Stati sovrani funziona così, ripeto anche occidentali, non è una cosa così rara. 
Domanda: Si è parlato di migrazioni, volevo sapere se aveva affrontato con qualcuno degli altri leader le conclusioni, aveva parlato del vertice Italia-Africa, se qualcuno già aveva mostrato interesse su questo. 
Presidente Meloni: Sì, a margine si è parlato parecchio del vertice Italia-Africa, è stata una cosa che ha interessato moltissimo, è stato considerato da tutti una bella pagina di politica estera italiana ed europea, tutti comprendono che l'Italia in questo attivismo comunque è l'interfaccia dell'Europa, noi siamo la Nazione dirimpettaia più vicina, tutti capiscono il ruolo strategico che oggi gioca l'Africa e ci ringraziano per questo lavoro che noi stiamo facendo, che porteremo anche alla presidenza del G7 e che si riflette in quello che approviamo oggi, cioè torno sugli 8 miliardi destinati alla dimensione esterna, che sono 8 miliardi che servono ad affrontare il tema della migrazione su un piano sicuramente securitario ma anche su un piano di sviluppo, cioè offrire alternative e offrire il diritto, garantire quel diritto che non è mai stato garantito, che è il diritto a non essere costretti a dover emigrare dalla propria terra. E quindi c'è una strategia che palesemente è cambiata, e non torno su chi abbia posto il problema, ma c'è una strategia che nell'ultimo anno da parte dell'Europa è fortemente cambiata e che è fortemente cambiata grazie a un impulso italiano che tutti qui riconoscono. Quindi sono contenta che si sia riusciti a convincere di una posizione italiana che era assolutamente pragmatica e sensata. 
Domanda: Presidente, ci può dire qualcosa di più sull'incontro con Orban e il ruolo dell'Italia nella mediazione? E poi un'altra cosa, sicuramente avrà visto le immagini delle proteste a Bruxelles con i trattori..
Presidente Meloni: Sugli incontri col Primo ministro ungherese chiaramente io ho lavorato cercando di portare a un punto che ci consentisse di non dividere l'Europa in un momento come questo. Perché noi abbiamo altri problemi, in Europa bisogna saper dialogare con tutti e credo che quello che è accaduto nelle ultime ore dimostri che quando ho sempre sostenuto che non puoi pensare di risolvere i problemi parlando con due o tre persone, ma devi avere una capacità di dialogo che tenga conto delle necessità, dei punti di vista, degli interessi di tutti gli Stati membri, non sbagliavo, perché se non ci fosse stata quella capacità noi oggi non avremmo una soluzione sul bilancio, non avremmo risorse per sostenere l'Ucraina, non avremmo risorse per combattere la migrazione, non avremmo risorse per sostenere la competitività europea. E quindi forse una capacità di dialogare con tutti apertamente, rivendicando quelli che sono i propri interessi, ma cercando anche di comprendere il punto di vista degli altri, alla fine fa la differenza. Io vado fiera di aver rivendicato questa modalità, questa idea di cosa sia la politica estera e di aver dimostrato con l'applicazione che funziona meglio di altre. 
Sugli agricoltori, guardi, chiaramente lei sa che io sono leader politico di un partito che in Europa ha votato contro la gran parte delle questioni che oggi, giustamente, gli agricoltori pongono. Penso che si sia sbagliato molto da questo punto di vista. Quando abbiamo detto che la transizione ecologica non doveva essere una transizione ideologica e che noi non dovevamo scambiare la sostenibilità ambientale con la sostenibilità economica e sociale, oggi cominciamo a vedere i risultati. 
Chiaramente è un problema che l'Italia ha già affrontato, perché noi abbiamo fatto un lavoro in un anno molto importante sul mondo agricolo. Ricordo solamente che abbiamo portato da 5 a 8 miliardi le risorse del PNRR destinate al settore agricolo, che abbiamo istituito un fondo da 300 milioni per aiutare le aziende agricole a combattere l'emergenza climatica, che abbiamo lavorato sull'agrisolare, che abbiamo lavorato sui contratti di filiera, cioè abbiamo fatto un lavoro che ci viene obiettivamente riconosciuto agli agricoltori. In altre Nazioni europee gli agricoltori protestano perché non sono stati prorogati gli aiuti al gasolio, noi li abbiamo prorogati,
Per cui in Italia abbiamo fatto del nostro meglio. Rimane il tema di una politica europea che da questo punto di vista, secondo me, va cambiata. Io l'ho detto anche oggi in Consiglio europeo, chiedendo - ieri la Commissione ha fatto delle aperture che sono importanti - di fare sforzi maggiori, ma credo che un cambio di linea possa arrivare solamente dopo le elezioni europee, sperando che ci sia un approccio vincente, diverso da quello ideologico che abbiamo visto in questi anni perché è stato un approccio ideologico che ha finito per impattare sui più deboli e cioè sui lavoratori.
Domanda: Il Presidente Morawiecki ha invitato il Fidesz di Orban a entrare nel suo partito nell'ECR. Lei come si pone rispetto a questo invito? 
Presidente Meloni: Guardi è un dibattito aperto, non credo che sia un dibattito di questi giorni o di questi mesi, credo che questo eventualmente sia un dibattito che si aprirà dopo le elezioni europee. Vi ringrazio.
",2024-02-01,https://www.governo.it/it/articolo/consiglio-europeo-straordinario-punto-stampa-del-presidente-meloni/24923
"Vertice Italia-Africa, l'intervento conclusivo del Presidente Meloni","Signori Primi Ministri, 
Autorità, 
davvero grazie, grazie ancora per aver risposto all'invito del Governo italiano, per il contributo estremamente prezioso che è arrivato da tutti gli interventi; un contributo che intendo raccogliere per ogni spunto che è arrivato nella giornata di oggi. 
E ritengo davvero che questo Vertice abbia raggiunto lo scopo che si era prefissato, e cioè essere un momento soprattutto di condivisione, di dialogo, di scambio di opinioni tra l'Italia e le Nazioni africane e, grazie alla vostra presenza numerosa, qualificata, che dimostra l’interesse verso la posizione italiana, possiamo dire che è stato un successo. Ma lo devo soprattutto, lo dobbiamo soprattutto a voi, ai vostri contributi, alla vostra partecipazione.  
E sono contenta anche di aver riscontrato una concreta volontà da parte di tutti di immaginare e scrivere insieme una nuova pagina nelle nostre relazioni, una pagina basata su una cooperazione strutturale, su una cooperazione da pari a pari, lontana da quell’approccio predatorio che per troppo tempo ha caratterizzato le relazioni con l'Africa e che, se vogliamo, troppo spesso ha impedito all'Africa di crescere e prosperare come avrebbe potuto. 
Un nuovo modello di cooperazione nel quale dobbiamo tutti credere, perché può funzionare solamente se ci crediamo tutti quanti insieme, che è fondato sulla responsabilità, che è fondato sulla fiducia, che è fondato sul rispetto. 
Io ho apprezzato molto la concretezza degli interventi, le tante proposte anche articolate che sono emerse in termini di collaborazione sia nella sessione plenaria sia nelle sessioni di approfondimento sui diversi temi. Voglio davvero ringraziare tutti coloro che hanno preso la parola. 
È stato un contributo straordinario, molto prezioso per noi che sapremo raccogliere e che lavoriamo perché possa trovare declinazione pratica nel nostro Piano Mattei, nelle sue diverse direttrici di intervento. 
Oggi noi ci siamo confrontati su molti temi, dalla cooperazione economica e infrastrutturale, la sicurezza alimentare, il nesso clima-energia, l'istruzione e la formazione, il contrasto all'immigrazione illegale, la sicurezza, e sono molto soddisfatta del fatto che abbiamo trovato moltissimi punti di contatto. 
Chiaramente questo lavoro è solamente all'inizio, abbiamo ancora davanti un cammino molto lungo. Io considero questa giornata come una ripartenza. È l'inizio di una stagione nuova per cui siamo solamente all'inizio del lavoro che dobbiamo e possiamo fare insieme. 
Oggi noi ci siamo concentrati su alcuni temi specifici, abbiamo parlato nel dettaglio dei primi progetti pilota del Piano Mattei che intendiamo realizzare insieme, però io credo che il perimetro della nostra collaborazione possa e debba essere molto più ampio ed esteso. È un perimetro che sta a noi definire e che noi intendiamo definire con tutte le Nazioni che sono interessate a fare questo pezzo di strada con noi e chiaramente con il contributo delle organizzazioni anche multilaterali, a partire dall'Unione Africana, che ringrazio per la sua presenza e per la sua collaborazione. 
Da oggi, dal mio punto di vista, per dimostrare che si fa qualcosa di diverso da quello che a volte abbiamo visto accadere in passato, è essenziale che da oggi noi si riesca a lavorare per fare in modo che le idee, i progetti, gli obiettivi che sono emersi nel corso di questo Vertice abbiano immediati seguiti operativi. 
Molto di frequente è stato detto in tanti interventi oggi che in passato è accaduto che ci si limitasse soprattutto a dichiarazioni di principio e che poi molto spesso quelle dichiarazioni di principio non trovassero dei seguiti concreti. Noi non vogliamo seguire questa strada, noi vogliamo essere invece pragmatici ed estremamente concreti. Chi mi conosce, chi ha imparato a conoscermi sa che più o meno questo metodo di lavoro è quello che muove tutto il mio impegno politico.
Il Piano Mattei non è un piano di buone intenzioni o di dichiarazioni di principi, è un Piano di obiettivi concreti e realizzabili che vanno verificati passo dopo passo - ho già detto stamattina e ribadisco che è qualcosa che intendo seguire personalmente -, hanno bisogno di un cronoprogramma deciso, preciso, ben delineato, perché questo è il nostro metodo di lavoro e crediamo che sia un metodo di lavoro che può fare la differenza e raccontare un modello completamente nuovo. 
Allora, proprio per questo, noi già nelle prossime settimane avvieremo missioni operative nelle diverse Nazioni che sono coinvolte nella prima fase attuativa del Piano, ma anche nelle altre che hanno dichiarato la loro disponibilità e il loro interesse per capire come si possa allargare questa iniziativa. 
Quella che noi abbiamo presentato oggi è soprattutto una filosofia. Non volevamo che fosse solamente filosofia e l'abbiamo raccontata attraverso fatti concreti, ma rimane soprattutto un modello di cooperazione che siamo disponibili a portare avanti con tutte le Nazioni che dovessero essere interessate a questo approccio e, a giudicare dalla partecipazione ai lavori di oggi, sono molte le Nazioni che sono interessate a questo approccio. 
È chiaramente un lavoro che doveva passare anche da un'iniziativa come questa per approfondire le proposte, i contributi, proprio perché - ho detto questa mattina e lo ribadisco - non abbiamo una scatola chiusa da consegnare, da presentare. Noi abbiamo un'idea da condividere e abbiamo atteso questa Conferenza per capire se l'idea che abbiamo in testa sia condivisa e condivisibile anche dai nostri interlocutori, perché questo lavoro è un lavoro che si può fare solamente insieme. 
E sono felice di poter contare per questo lavoro anche sul contributo del Sistema Italia complessivamente inteso, che oggi è stato in questa Sala ampiamente rappresentato. Ringrazio tutti, anche qui, per aver compreso dall'inizio l'importanza e la portata di questa sfida. 
Così come voglio ringraziare ancora una volta i rappresentanti delle Nazioni Unite, dell'Unione europea, dell'Unione Africana, delle Organizzazioni internazionali, delle Istituzioni finanziarie, delle Banche multilaterali di sviluppo, che con la loro presenza e il loro contributo oggi ci hanno aiutato a segnare un cambio di paradigma nei rapporti con l'Africa. E siamo orgogliosi come Governo italiano di aver gettato le basi per questo nuovo percorso. 
L'Italia continuerà a lavorare per coinvolgere sempre più attori internazionali nel processo che abbiamo avviato oggi per definire insieme nuovi strumenti, anche finanziari, per sostenere le iniziative condivise di sviluppo e di crescita. E l'Africa, come ho detto e ripeto, continuerà a essere una delle priorità strategiche della politica estera italiana e dunque sarà anche centrale durante quest'anno, durante la Presidenza italiana del G7. 
E quindi grazie davvero ancora per la vostra presenza, per i vostri contributi, per la vostra amicizia che è per noi estremamente preziosa, e grazie soprattutto per quello non che abbiamo costruito fin qui, grazie soprattutto per quello che noi costruiremo a partire da oggi. Davvero spero che il Governo italiano nell'organizzare questa Conferenza sia stato all'altezza delle vostre aspettative, perché decisamente voi siete state all'altezza delle aspettative del Governo italiano.
Grazie a tutti e buon lavoro.

 
",2024-01-29,https://www.governo.it/it/articolo/vertice-italia-africa-lintervento-conclusivo-del-presidente-meloni/24865
"Vertice Italia-Africa, l'intervento di apertura del Presidente Meloni","Signori Presidenti, Signori Primi Ministri, Autorità, signore e signori,
è per me un grande onore accogliervi oggi a Roma, nell’Aula del Senato della Repubblica, e voglio ringraziare il Presidente La Russa, il Consiglio di Presidenza e la Conferenza dei capigruppo per aver accolto la richiesta del Governo, consentendo che questo importante evento si svolgesse qui. 
Perché quest’Aula è uno dei luoghi più significativi per la nostra storia. Il Senato, insieme alla Camera dei Deputati, è il pilastro della democrazia italiana e aver scelto di celebrare questo Vertice qui sottolinea l’importanza che attribuiamo ai lavori di oggi. 
Così come è la prima volta che la Conferenza Italia-Africa, che in passato si è sempre tenuta a livello ministeriale, sia stata elevata a Vertice e veda la partecipazione dei Capi di Stato e di Governo. Anche questa è una scelta che ribadisce la centralità e la rilevanza che l’Italia attribuisce al rapporto con le Nazioni africane.
Consentitemi di ringraziare il Presidente della Repubblica, Sergio Mattarella, che nel suo intervento di ieri al Palazzo del Quirinale ha ribadito quanto il dialogo e la cooperazione tra Italia e Africa siano strategici. Ringrazio e saluto anche i vertici delle Istituzioni europee che hanno accettato il nostro invito e sono qui oggi. La vostra presenza, Ursula, Charles, Roberta, è un segnale molto importante, perché conferma il sostegno dell’Europa al nostro impegno. Permettetemi di rivolgere un saluto speciale all’Unione Africana, rappresentata dal Presidente di turno, Azali Assoumani, e dal Presidente della Commissione Moussa Faki, che quest’anno è entrata a far parte del G20 ed è un’opzione che l’Italia è stata tra le primissime Nazioni a promuovere.
Desidero ringraziare, infine, le Nazioni Unite – rappresentate dal Vicesegretario generale, i vertici delle Organizzazioni internazionali, delle Istituzioni finanziarie e delle Banche Multilaterali di Sviluppo presenti. 
 
Questo Vertice è il primo appuntamento internazionale che l’Italia ospita da quando ha assunto la Presidenza del G7. Ed è frutto di una scelta di politica estera estremamente precisa, che porterà a riservare all’Africa un posto d’onore nell’agenda della nostra Presidenza del Gruppo dei Sette.
Abbiamo fatto questa scelta perché l’obiettivo, di medio e lungo periodo, che ci siamo dati è quello di dimostrare che siamo consapevoli di quanto il destino dei nostri due continenti, Europa e Africa, sia interconnesso. E pensiamo che sia possibile immaginare e scrivere una pagina nuova nella storia delle nostre relazioni. Una cooperazione da pari a pari, lontana da qualsiasi tentazione predatoria, ma anche da quell’impostazione “caritatevole” nell’approccio con l’Africa che mal si concilia con le sue straordinarie potenzialità di sviluppo.
Questo nuovo approccio, del quale la nostra Nazione vuole farsi portatrice, si rispecchia anche nel titolo di questo Vertice: “Italia-Africa, un ponte per crescere insieme”. Perché è la naturale vocazione dell’Italia: un ponte tra l’Africa e l’Europa. Un ponte che noi italiani abbiamo il vantaggio di poter costruire non partendo da zero, ma dalle solide fondamenta che, molto tempo fa, un grande italiano come Enrico Mattei, fondatore di ENI, ha avuto la lungimiranza di saper immaginare.
Mattei amava dire che “l’ingegno è vedere possibilità dove gli altri non ne vedono”. Dove altri vedevano difficoltà, Mattei vedeva un’opportunità. E ci ha insegnato che era possibile coniugare l’esigenza italiana di rendere sostenibile la sua crescita con quella delle Nazioni partner di conoscere una stagione di liberta, di sviluppo, di progresso. Noi oggi vogliamo ripartire da quella intuizione e scrivere insieme una nuova pagina di questo racconto. 
A monte occorre smontare alcune narrazioni distorte, come quella che vorrebbe l’Africa un Continente povero. Perché non è così. L’Africa non è affatto un Continente povero: detiene il 30% delle risorse minerarie del mondo; detiene il 60% delle terre coltivabili. Il 60% della sua popolazione ha un’età inferiore ai 25 anni, è il continente più giovane del mondo, e questo lo rende anche una terra dalle enormi potenzialità di capitale umano. Ma si tratta anche di un continente immenso, che racchiude al suo interno mille peculiarità e dunque anche necessità molto diverse tra loro.
L’Italia, l’Europa, oserei dire il mondo intero, non possono ragionare di futuro senza tenere nella giusta considerazione l’Africa. Il nostro futuro dipende inevitabilmente anche dal futuro del Continente africano.
Consapevoli di questo noi vogliamo fare la nostra parte e abbiamo così deciso di avviare un ambizioso programma di interventi che sia capace di aiutare il Continente a crescere e prosperare partendo dalle sue immense risorse. 
Tutto questo è l'ossatura del progetto strategico italiano che chiamiamo Piano Mattei per l’Africa. Un piano concreto di interventi strategici, concentrato su poche, fondamentali, priorità di medio e lungo periodo, perché occorre dire basta anche alla logica delle risorse spese in miriadi di micro interventi che non producono risultati significativi. 
Abbiamo scelto cinque grandi priorità di intervento: istruzione e formazione; salute; agricoltura; acqua ed energia. Abbiamo individuato, per iniziare, alcune Nazioni africane, suddivise nel quadrante subsahariano e in quello nordafricano, con l’obiettivo di estendere progressivamente questa iniziativa seguendo una logica incrementale.
Ma non si tratta di un Piano concepito come una scatola chiusa, da imporre e calare dall’alto, come, dobbiamo dire, è stato a volte fatto in passato, perché anche il metodo deve essere nuovo. Così Il Piano è pensato come una piattaforma programmatica aperta alla condivisione e alla collaborazione con le Nazioni africane, sia nella fase di definizione sia in quella di attuazione dei singoli progetti. 
La condivisone è uno dei principi cardine del Piano Mattei e, in questa cornice, i lavori di questo Vertice saranno determinanti per arricchire il percorso. Per questo abbiamo voluto strutturare il programma dei lavori di questa giornata su cinque sessioni tematiche, che ricalcano le direttrici principali di questa nostra iniziativa. 
Quali sono i progetti pilota sui quali stiamo lavorando? Io mi limiterò a citarne alcuni, suddivisi nelle varie aree di intervento, perché sarebbe impossibile descriverli uno ad uno. 
Parto dal pilastro istruzione e formazione professionale, che è decisivo perché qualsiasi investimento, per portare ricchezza, ha bisogno di generare lavoro, e quel lavoro necessita di una adeguata istruzione e di una adeguata formazione. Per costruire ponti, ferrovie, impianti fotovoltaici, strade, scuole, ospedali, occorrono competenze e occorre la formazione ai fini di quella competenza. Penso ad esempio al Marocco, dove puntiamo a realizzare un grande centro di eccellenza per la formazione professionale sul tema delle energie rinnovabili.
Ma abbiamo anche in programma di rafforzare i legami tra il sistema scolastico italiano e quelli delle Nazioni africane. Penso alla riqualificazione infrastrutturale delle scuole, come faremo già nel 2024 in Tunisia, alla formazione e all’aggiornamento dei docenti e agli scambi di studenti e insegnanti tra le nostre Nazioni. 
Il Piano Mattei dedicherà poi uno specifico capitolo alla salute. Qui la prima Nazione alla quale vogliamo rivolgerci è la Costa d'Avorio, dove il nostro obiettivo è migliorare l’accessibilità e la qualità dei servizi primari, con un’attenzione particolare ai più piccoli, alle loro mamme e alle persone più fragili. 
Altro settore d’intervento sarà l’agricoltura perché se è vero che l’Africa detiene il 60% delle terre coltivabili, e che quelle terre sono spesso purtroppo inutilizzate, noi dobbiamo fare in modo che la tecnologia contribuisca a renderle coltivabili perché possano dare frutti. E dico di più. Non siamo impegnati solamente sulla “food security”, ma anche sulla “food safety”. Cioè la sfida che vogliamo centrare non è solo garantire cibo per tutti, ma garantire cibo di qualità per tutti. Ed è fondamentale in questo il ruolo della ricerca, ma come ho già detto, non credo che quella ricerca debba servire per produrre cibo in laboratorio e andare, magari, verso un mondo nel quale chi è ricco potrà mangiare cibo naturale e chi è povero si potrà permettere solo quello sintetico, con effetti sulla salute che non possiamo prevedere. Non è questo il mondo che vogliamo costruire. 
Il mondo che vogliamo è un mondo nel quale viene mantenuto il legame millenario tra uomo e terra e la ricerca aiuta ad ottimizzare quel legame, garantendo colture sempre più resistenti, tecniche di coltivazione sempre più moderne, e capaci di migliorare la qualità e la quantità delle produzioni.
Così come dobbiamo cogliere le opportunità che ci offrono le tecnologie, in termini di osservazione terrestre e raccolta dei dati per fornire quante più informazioni utili possibili sull’andamento della deforestazione, sugli sprechi dell’acqua, sullo stato di salute delle colture. A questo riguardo intendiamo avviare ad esempio in Algeria un progetto di monitoraggio satellitare sull’agricoltura, mentre in Mozambico siamo impegnati a costruire un centro agroalimentare che valorizzi le eccellenze e le esportazioni dei prodotti locali. 
Ancora, in Egitto prevediamo di sostenere, in un’area a 200 km da Alessandria, la produzione di grano, soia, mais e girasole con investimenti in macchinari, sementi, tecnologie e nuovi metodi di coltivazione, oltre ovviamente ad accompagnare la formazione professionale.
Ma penso anche al progetto già avviato in Tunisia, dove stiamo lavorando per potenziare le stazioni di depurazione delle acque non convenzionali per irrigare un’area di otto mila ettari e creare un centro di formazione dedicato al settore agroalimentare. 
Perché vogliamo offrire il nostro contributo anche per migliorare la gestione e l’accesso all’acqua, risorsa sempre più scarsa la cui mancanza è uno dei principali fattori di insicurezza alimentare, conflitti e migrazione. Su questo fronte cito brevemente altri due progetti pilota: il primo nella Repubblica del Congo, dove intendiamo impegnarci nella costruzione di pozzi e reti di distribuzione dell’acqua soprattutto a fini agricoli, alimentati esclusivamente da energia rinnovabile; il secondo in Etiopia, dove vogliamo avviare il recupero ambientale di alcune aree e portare avanti interventi di risanamento delle acque, anche attraverso la formazione e il sostegno tecnico alle Università locali. 
E veniamo all’ultimo pilastro, certamente non ultimo per importanza del Piano Mattei, ovvero quello dedicato al nesso clima-energia e alle infrastrutture collegate. 
Noi siamo sempre stati convinti che l’Italia abbia tutte le carte in regola per diventare l’hub naturale di approvvigionamento energetico per l’intera Europa. È un obiettivo che possiamo raggiungere se usiamo l’energia come chiave di sviluppo per tutti. 
L’interesse che persegue l’Italia è aiutare le Nazioni africane interessate a produrre energia sufficiente alle proprie esigenze e ad esportare in Europa la parte in eccesso, mettendo insieme due necessità. Quella africana di sviluppare questa produzione e generare ricchezza, e quella europea di garantirsi nuove rotte di fornitura energetica. 
Tra le iniziative in questo ambito voglio ricordare quella in Kenya dedicato allo sviluppo della filiera dei biocarburanti, che punta a coinvolgere fino a circa 400 mila agricoltori entro il 2027. 
Ma chiaramente questo scambio funziona se ci sono anche infrastrutture di connessione tra i due continenti e lavoriamo da tempo anche su questo, soprattutto insieme all’Unione europea, penso all’interconnessione elettrica ELMED tra Italia e Tunisia, o al nuovo Corridoio H2 Sud per il trasporto dell’idrogeno dal Nord Africa all’Europa centrale passando per l’Italia. 
Come vedete ho voluto parlare di progetti e iniziative concrete, capaci di generare un impatto significativo e immediato nelle Nazioni nelle quali verranno attuati e che potranno espandersi non solo in termini di dimensioni ma anche in termini di settori d’intervento. Sono progetti la cui realizzazione e i cui sviluppi intendo seguire personalmente, per quelli non ancora avviati i nostri responsabili sono pronti a partire immediatamente per la definizione della parte operativa, ma chiaramente questo è solo l’avvio del Piano perché puntiamo a replicare i modelli di successo in tutti i Paesi africani che saranno interessati. 
 Ma è ovvio che un Piano così ambizioso non potrà prescindere dal pieno coinvolgimento di tutto il “Sistema Italia” complessivamente inteso, a partire dalla Cooperazione allo Sviluppo e dal settore privato che è fondamentale coinvolgere nella nostra strategia, dato l’enorme patrimonio di conoscenza, tecnologia e soluzioni innovative che può vantare.
Un Piano di interventi con il quale vogliamo dare il nostro contributo a liberare le energie africane, anche per garantire alle giovani generazioni un diritto che finora è stato negato, perché qui in Europa noi abbiamo parlato spesso del diritto a emigrare, ma non abbiamo parlato quasi mai di come garantire il diritto a non dover essere costretti a emigrare, e a non dover così recidere le proprie radici, in cerca di una vita migliore sempre più difficile da raggiungere in Europa. 
L’immigrazione illegale di massa non sarà mai fermata, i trafficanti di vite umane non saranno mai sconfitti, se non si affrontano a monte le cause che spingono una persona ad abbandonare la propria casa. È esattamente quello che intendiamo fare, da una parte dichiarando guerra agli schiavisti del Terzo millennio e dall’altra lavorando per offrire ai popoli africani un’alternativa fatta di opportunità, lavoro, formazione e percorsi di migrazione legale.
Il Piano Mattei risponde anche a questa esigenza e può contare su una dotazione iniziale di oltre 5,5 miliardi di euro tra crediti, operazioni a dono e garanzie, dei quali circa 3 miliardi verranno destinati dal Fondo italiano per il clima, e circa due miliardi e mezzo dalle risorse della cooperazione allo sviluppo. Certo non basta, per questo vogliamo coinvolgere le Istituzioni finanziarie internazionali, le Banche Multilaterali di Sviluppo, l’Unione Europea e altri Stati donatori, che già hanno dichiarato la loro disponibilità a sostenere progetti comuni. Così come abbiamo intenzione di creare entro l’anno un nuovo strumento finanziario, assieme a Cassa Depositi e Prestiti, per agevolare gli investimenti del settore privato nei progetti del Piano Mattei.
Insomma, e concludo, l’Africa che vediamo noi è soprattutto un continente che può e deve stupire, ma per farlo ha bisogno di essere messo alla prova e di poter competere ad armi pari nel contesto globale. 
Come è stato detto fin dall’antichità, “dall’Africa sorge sempre qualcosa di nuovo”. Ecco, l’augurio che faccio a ognuno di noi è che da questo Vertice possa davvero nascere qualcosa di nuovo, qualcosa che nessuno si aspetta, persino qualcosa che in molti non avrebbero creduto possibile, perché smentire i pronostici come sempre è scrivere la propria pagina nella storia.
Vi ringrazio.
",2024-01-29,https://www.governo.it/it/articolo/vertice-italia-africa-linterventi-di-apertura-del-presidente-meloni/24857
"Vertice Italia-Africa, l'introduzione del Presidente Meloni nella conferenza stampa finale","Buonasera a tutti,
grazie di essere qui in questa conferenza stampa sulle conclusioni del Vertice Italia-Africa. 
Voglio ringraziare il Presidente di turno dell'Unione Africana, Sua Eccellenza Azali Assoumani, che mi accompagna in questa conferenza stampa, come ci ha accompagnato in tutto questo Vertice. Quando noi abbiamo scelto di elevare la tradizionale Conferenza Italia-Africa, che si era sempre svolta a livello di Ministri, al rango di Vertice, invitando i capi di Stato e di Governo africani, il Governo italiano ha certamente fatto una scommessa e voglio dire, all'esito di questa giornata, che quella scommessa, senza timore di smentita, è una scommessa che è stata vinta. Lo si vede dalla partecipazione estremamente significativa di Leader di Paesi africani a questo Vertice.
Voi sapete già che sono state presenti a questo Vertice oltre 46 Paesi africani, 13 Capi di Stato, 9 Capi di Governo, 5 Vice Presidenti, 9 Ministri, 2 Vice Ministri, più 25 Organizzazioni internazionali. 
In buona sostanza l'approccio italiano è un approccio che viene visto con estremo interesse dal Continente africano, questa presenza oggi lo ha dimostrato e chiaramente io ne vado orgogliosa come vado orgogliosa del fatto che tanti colleghi che sono stati invitati a questa Conferenza abbiano al termine del Vertice fatto i complimenti al Governo italiano sia per l'organizzazione sia per i contenuti, per la riuscita di questa iniziativa che da tutti è stata definita un successo.
Molti dei Capi di Stato e di Governo che sono stati presenti a questo Vertice sono stati oggetto in parte oggi e saranno, soprattutto domani, oggetto di incontri bilaterali che ci consentiranno di approfondire ulteriormente le nostre relazioni.  
Io voglio ringraziare il Presidente Mattarella, che ieri ha aperto il Vertice Italia-Africa con una splendida cena al Palazzo del Quirinale nella quale anche il Presidente della Repubblica ha ribadito l'importanza e la strategicità del rapporto tra Europa e Africa e del ruolo che l'Italia può giocare da questo punto di vista. 
Dopodiché, nel Vertice di oggi, che serviva a rappresentare questa nuova filosofia di cooperazione dell'Italia verso i Paesi africani, un nuovo modello di cooperazione che rifugia qualsiasi tentazione predatoria, così come ogni approccio di tipo paternalistico, ma anche una certa idea che il rapporto con l'Africa vada vissuto soprattutto su una dimensione così caritatevole, che non fa stato delle grandi opportunità e delle grandi potenzialità delle quali il Continente dispone. 
Così noi abbiamo raccontato questa idea italiana di una cooperazione che nasce da pari a pari, una cooperazione che deve avere mutui benefici per tutti, di una cooperazione che deve servire soprattutto a lavorare su questioni strategiche per accompagnare la crescita delle Nazioni che partecipano a questa cooperazione, farlo sul lungo periodo.
Lo abbiamo fatto presentando i cardini di quello che abbiamo chiamato e che chiamiamo Piano Mattei, con alcuni progetti specifici, concreti, che abbiamo già raccontato questa mattina.
Perché? Perché non volevamo fare semplicemente filosofia, perché una delle cose che abbiamo spesso sentito dire dai nostri partner africani è proprio che ci si presenta sempre con grandi idee e che poi quelle idee stentano a diventare fatti concreti. 
Noi oggi abbiamo voluto partire da quei fatti concreti abbiamo raccontato che ci sono cinque prioritarie linee di intervento nel Piano Mattei su alcune questioni che noi consideriamo strategiche che sono l'istruzione, la formazione, la salute, l'acqua, l'agricoltura, l'energia e, trasversalmente a queste priorità, il tema infrastrutturale senza il quale è molto difficile realizzare il resto. 
E quindi abbiamo strutturato i lavori di questa Conferenza seguendo queste cinque priorità, queste cinque direttrici, e devo dire che dai lavori della conferenza sono arrivati moltissimi spunti interessanti che intendiamo utilizzare nei passaggi successivi. 
Ma intanto torno un attimo velocemente ai progetti che abbiamo già raccontato questa mattina che coinvolgono di partenza nove Nazioni africane.
Il Kenya, che ha come pilastro quello dell'energia e dell'agricoltura. Abbiamo come obiettivo quello di lavorare allo sviluppo della filiera dei biocarburanti con un progetto nel quale puntiamo a coinvolgere 400 mila agricoltori entro il 2027. 
La Tunisia, che ha come pilastro l'agricoltura, l'acqua, la formazione, dove lavoriamo al potenziamento delle stazioni di depurazione delle acque non convenzionali per irrigare un'area di 8 mila ettari e creare un centro di formazione legato all'agroalimentare. 
Il Congo, che ha come pilastro l'acqua, l'energia, le infrastrutture. Il nostro obiettivo è la costruzione di pozzi e reti di distribuzione dell'acqua a fini agricoli, soprattutto alimentati con energie rinnovabili. 
La Costa d'Avorio, che ha come pilastro la salute e l'istruzione. Qui puntiamo a migliorare l'accessibilità, la qualità dei servizi primari, anche con programmi di formazione del personale sanitario, scambio di personale medico e telemedicina, e poi il potenziamento dell'istruzione.
E ancora il Marocco, che ha come pilastro la formazione e l'energia. Il nostro obiettivo è la realizzazione di un grande centro di eccellenza per la formazione professionale legata alla produzione di energie rinnovabili. 
Il Mozambico, che ha come pilastro l'agricoltura e le infrastrutture. Siamo impegnati nella costruzione di un centro agroalimentare che valorizzi le eccellenze e l'esportazione dei prodotti locali. 
L'Etiopia, che ha come pilastro l'agricoltura, l'acqua, la formazione. Il nostro obiettivo è il recupero ambientale di alcune aree, interventi di risanamento delle acque, anche con sostegno alla formazione. 
L'Egitto, che ha come pilastro l'agricoltura e la formazione. In un'area a 200 chilometri da Alessandria, lavoriamo per sostenere la produzione di cereali, investendo nell'acquisto di macchinari, nuovi metodi di coltivazione e formazione professionale. 
A questi si aggiunge l'Algeria, dove vorremmo sperimentare il monitoraggio satellitare dell'agricoltura. 
Chiaramente in questa nostra idea di partenariato noi puntiamo a utilizzare le migliori tecnologie che l'Italia dispone, che copriranno trasversalmente tutti gli interventi, anche con forme di trasferimento di tecnologia, così come a monte sono fondamentali le infrastrutture di collegamento, particolarmente per quello che riguarda il tema energetico. Voi sapete che l'obiettivo dell'Italia è diventare un hub d'approvvigionamento energetico d'Europa, anche attraverso un'energia che può essere prodotta dai Paesi africani, in eccesso rispetto a quella che è necessaria a quei Paesi e che per essere trasportata, per essere esportata in Europa ha bisogno di infrastrutture di collegamento. E qui potrei citare diverse infrastrutture a partire dal cavo di interconnessione elettrica Elmed sul quale lavoriamo, l'H2 Corridor. Insomma ci sono diverse infrastrutture sulle quali insomma anche con il sostegno dell'Unione europea lavoriamo. 
Questi sono, dicevo, alcuni dei primi Paesi, però il nostro obiettivo è replicare in tutti i Paesi che saranno interessati i modelli che avranno maggiore successo, immaginare altri progetti anche con il contributo delle Nazioni africane, perché questa è una novità nel metodo che abbiamo voluto utilizzare con questo Vertice. Non ci siamo presentati con un progetto definito, chiuso, da presentare agli altri. Noi abbiamo presentato un'idea, abbiamo cercato di raccontarla attraverso progetti concreti, abbiamo chiesto a queste Nazioni cosa ne pensassero, stiamo raccogliendo le loro indicazioni, i loro consigli, il loro punto di vista per arrivare a un lavoro definito. Chiaramente nelle prossime settimane, dopo il Vertice e dopo aver raccolto questi spunti, dopo i bilaterali di domani, quindi dopo questo ampio lavoro di scambio e di condivisione, convocheremo la Cabina di regia, chiaramente da una parte per la stesura definitiva, dall'altra per cominciare a far partire sul piano operativo le prime squadre e fare in modo che si possa essere concreti immediatamente, perché questa è una cosa che abbiamo sentito dire oggi da molti interlocutori: la concretezza, dimostrare che quando ci si prende un impegno si è anche in grado di realizzarlo. 
Io credo che questa chiave di volta possa fare la differenza nel rapporto tra l'Africa e, non tanto l'Italia, l'Europa, perché oggi c'erano anche molti ambasciatori e c'erano gli ambasciatori dei Paesi G7. Dall'altra parte quello che l'Italia vuole tentare di fare è anche un approccio pionieristico in riguardo al lavoro che secondo noi l'Europa deve saper fare e poter fare - e ringrazio ovviamente i massimi vertici delle Istituzioni europee che sono stati qui oggi i nostri ospiti. 
Questo nuovo approccio - e concludo - mi pare che sia stato nella Conferenza accolto molto positivamente. Ho visto e ascoltato molti interventi che ringraziavano l'Italia per aver compreso alcune cose importanti che i Paesi africani sentono anche nel rapporto con noi.
E quindi il tema della condivisione, il tema di un approccio immediatamente concreto hanno sicuramente fatto la differenza. Ma mi hanno colpito anche alcuni passaggi che ho ascoltato nel corso degli interventi. Penso alla necessità di superare nell'approccio con l'Africa lo schema classico Stato donatore-Stato beneficiario, cioè a dire ‘siamo dei partner e non c'è un donatore e un beneficiario. Ci sono Nazioni che lavorano insieme per crescere insieme, per avere entrambe benefici’. E questo è un approccio molto diverso da quello che spesso abbiamo visto. Qualcun altro chiedeva di andare oltre l'impostazione che spesso ha guidato il punto di vista sull'Africa, che ha visto le Nazioni occidentali considerarsi una sorta di locomotiva alla quale agganciare le Nazioni africane come se dovessero seguire. Anche questo non viene apprezzato. Io sono d'accordo sul fatto che sia soprattutto il rispetto, la capacità di credere negli altri, di considerarli soprattutto dei partner e quindi, come dicevamo, un rapporto da pari a pari. 
Questo è il lavoro che abbiamo fatto con questa conferenza, io sono estremamente soddisfatta della sua riuscita e sono soddisfatta del fatto che si sia compreso l'approccio e il punto di vista italiano e quanto possa essere innovativo. 
Chiaramente questo lavoro non finisce qui: la Conferenza è uno dei tanti momenti in cui questo lavoro nella politica estera italiana si concretizza, chiaramente attraverserà anche tutto l'anno della Presidenza G7, perché come sapete intendiamo portare l'Africa anche al centro delle tematiche principali della discussione del G7. 
Quindi grazie, grazie a voi, grazie Presidente per la presenza in questa conferenza stampa. 
",2024-01-29,https://www.governo.it/it/articolo/vertice-italia-africa-lintroduzione-del-presidente-meloni-nella-conferenza-stampa-finale
"Firma dell’Accordo per lo sviluppo e la coesione tra il Governo italiano e la Regione Emilia Romagna, l'intervento del Presidente Meloni","Buongiorno a tutti,
grazie di essere qui, grazie al Presidente Bonaccini. 
Potrei anche non fare questo intervento Presidente Bonaccini: io e te che facciamo politica da qualche anno sappiamo già quale sarà la cosa della quale si parlerà più in questa mattinata. Lo dico in realtà al di là della battuta per dire che sono d'accordo con le cose che hai detto e sono anche d'accordo sul fatto che per chi spende molto tempo a lavorare su cose che sono serie e faticose, delle volte dispiace che i risultati di quel lavoro non abbiano sempre la visibilità e l'attenzione che meriterebbero. Lo dico per fare un passo indietro rispetto al lavoro che noi abbiamo fatto per arrivare alla giornata di oggi, alla firma di questo Accordo di coesione. 
Chiaramente ringrazio per questo il Presidente della Regione, ma devo ringraziare tutti i livelli istituzionali, i Sindaci, i Presidenti di provincia, i componenti del Governo, perché è stato un lavoro, ed è un lavoro di squadra che coinvolge tutti i livelli istituzionali e che porta risultati concreti ai cittadini di tutte le regioni italiane.
La Regione Emilia-Romagna è, se non sbaglio, la settima Regione a firmare con il Governo l'Accordo di coesione, ma noi arriveremo in tutte le Regioni italiane. La Regione Emilia-Romagna è la prima Regione del 2024, ma questo percorso coinvolge tutti i cittadini italiani e arriva al termine di un lavoro complesso e lungo che il Governo ha fatto, del quale io devo ringraziare soprattutto il Ministro Fitto, che riguarda e ha riguardato la riorganizzazione dei Fondi sviluppo e coesione a monte. Nel senso che - il Presidente Bonaccini lo ricordava - il Fondo di sviluppo e coesione è uno degli strumenti previsti dai Trattati europei, lo strumento principe previsto per combattere la disparità tra i territori e sono risorse strutturali europee alle quali si aggiungono cofinanziamenti nazionali che vengono organizzati su base di cicli pluriennali.
Sono uno strumento estremamente importante perché quando si parla di disparità tra i territori non si parla solamente ovviamente del divario nord-sud, si parla anche per esempio del divario che in Italia noi abbiamo tra costa Tirrenica e costa Adriatica e dei divari che si hanno all'interno delle singole Regioni, per esempio tra aree interne e città metropolitane, e quindi serve a mettere insieme tutto questo lavoro. 
Il problema qual è stato? Non riguarda la Regione Emilia-Romagna, ma riguarda l'Italia. Il problema è stato che sulla spesa di queste risorse, particolarmente per quella che era la quota nazionale del Fondo, si sono troppo spesso registrati ritardi che in alcuni casi non hanno consentito di spendere quelle risorse.
Perché sì, noi abbiamo un problema, le risorse mancano, però in Italia abbiamo avuto anche un altro problema, che a volte quando le risorse c'erano non si riusciva a spendere lo stesso. E allora abbiamo fatto un lavoro di ricostruzione di quello che era accaduto soprattutto sulla precedente programmazione 2014-2020 e per avviare la nuova programmazione, quindi 2021-2027, lavoro che ha coinvolto tutti i livelli istituzionali, che ci ha consentito di ricostruire da una parte che cosa si potesse fare per ottimizzare le risorse e per sistemare il lavoro che non era stato perfetto nel pregresso e per programmare insieme, lavorare insieme alle Regioni particolarmente, ma coinvolgendo anche gli altri livelli istituzionali su un nuovo ciclo di programmazione. 
All’esito di questo lavoro, che è stato un lavoro lungo e complesso, noi abbiamo varato il decreto Sud. Il decreto Sud riorganizza il Fondo di coesione, istituisce questi Accordi di coesione. 
Questi Accordi di coesione tra le Regioni ed il Governo nazionale hanno delle novità che dal mio punto di vista sono novità importanti, la prima delle quali è che le risorse vengono distribuite alle Regioni per centrare obiettivi che vengono proposti dalle Regioni ma sono condivisi dal Governo nazionale. Perché? Non perché noi si voglia ovviamente limitare l'autonomia dei territori, ma per fare in modo che il lavoro che una Regione fa sia inserito in una strategia più grande, per fare in modo che noi non si vada in ordine sparso, che non ci si consideri delle Nazioni separate, nelle quali ognuna viaggia secondo le proprie priorità, cercando di fare un lavoro che noi abbiamo fatto complessivamente su tutti i Fondi e particolarmente sui Fondi europei. 
Perché qui va fatto un altro passo indietro, che riguarda il tema del PNRR. Quando io ho fatto la scelta di mettere insieme la competenza del PNRR con la competenza del Fondo sviluppo e coesione regalandoli entrambi alla capacità del Ministro Fitto, l'ho fatto per questa ragione, cioè per fare in modo che queste risorse complessivamente avessero un'unica strategia, che con un Fondo si potesse coprire la carenza di un altro, sia sul piano territoriale ma anche sul piano delle priorità, e che tutto alla fine facesse parte dello stesso ragionamento. Ed è un lavoro che sta dando i suoi frutti anche sul PNRR, perché anche questo è importante ricordarlo. 
Io ricordo tutti i warning sull'utilizzo del PNRR, sui ritardi, delle volte anche volutamente polemici - sta nelle cose, - la realtà racconta qualcosa di molto diverso. Racconta che nonostante il tentativo di dire che l'Italia, il Governo italiano avrebbe avuto enormi problemi sul PNRR, nel 2023 noi abbiamo ottenuto il pagamento della terza rata risolvendo i problemi che c'erano, ottenuto il pagamento della quarta rata, prima Nazione in Europa, consegnato già gli obiettivi della quinta rata e chiesto il pagamento della quinta rata, prima Nazione in Europa; e mentre facevamo questo rinegoziavamo il PNRR, altra cosa che si diceva fosse impossibile portare a casa perché chiaramente il Piano era stato disegnato prima della realtà con la quale ci confrontiamo oggi e quindi aveva bisogno di un aggiornamento. Quel lavoro di revisione con l’inserimento del capitolo del RePowerEu ci ha consentito da una parte risolvere problemi che altrimenti avremmo incontrato con alcune misure che erano contenute nel Piano precedente, ma dall'altra di liberare risorse molto importanti.
Presidente Bonaccini parlavi della competitività, degli investimenti sulla crescita, è così: noi facendo questo lavoro siamo riusciti ad esempio a liberare dei 21 miliardi di euro complessivi che abbiamo riprogrammato, oltre 12 miliardi di euro che vanno interamente al nostro tessuto produttivo. So che qui si è molto sensibili a questa materia. 
Ci sono oltre 6 miliardi di euro su transizione 6.0, ci sono le risorse per l'efficientamento energetico delle piccole e medie imprese, ci sono le risorse per le filiere dell’agroalimentare, per l'agrivoltaico, ci sono risorse aggiuntive per la sanità, allargandoci c'è un ulteriore miliardo e 200 milioni di euro da destinare alla ricostruzione dell’Emilia Romagna, dei territori alluvionati, si aggiungono al lavoro che il Governo già sta facendo, ci torneremo sopra nell'arco della giornata. Ci torno anche adesso sopra sul Fondo di coesione, per dire che è stato fatto un lavoro silenzioso, difficile da raccontare che non trova tanto spazio poi nel racconto quotidiano, ma del quale io vado particolarmente fiera, per superare alcuni limiti che l'Italia ha avuto fino a oggi.
Il mio obiettivo, il nostro obiettivo è trasformare l'Italia da Nazione che spesso è stata considerata fanalino di coda nell'utilizzo, particolarmente dei Fondi europei, a una Nazione che possa diventare modello nell'utilizzo dei Fondi europei. E questo lo possiamo fare solo se ci lavoriamo insieme.
Fondo sviluppo e coesione. Altre due novità importanti con gli Accordi di coesione che, come premessa alla presentazione di questo accordo ero contenta di raccontare, sono la possibilità di definanziare quando le risorse non vengono messe a terra, perché non è tollerabile che noi disperdiamo delle risorse. Quindi se un obiettivo non si riesce a centrare, quell'obiettivo può essere rifinanziato, le risorse possono essere messe su un altro obiettivo e c'è l'utilizzo dei poteri sostitutivi nei casi nei quali ci dovessero essere delle lungaggini. Difficilmente è un problema che si incontrerà qui ma è un problema che si è incontrato e quindi abbiamo voluto affrontarlo a 360 gradi. 
Si arriva così alla firma dell'Accordo di coesione di oggi con l'Emilia Romagna. Il Presidente ha già detto moltissimo. Mettiamo a disposizione 588 milioni di euro, dei quali erano già stati assegnati nel 2021 come anticipo 121 se non vado errata, a queste risorse se noi aggiungiamo le quote di cofinanziamento arriviamo a una somma complessiva di 687 milioni di euro che viene mobilitata oggi con questa firma.
Ci concentriamo su complessivamente 92 progetti, poche grandi priorità.
Il Presidente Bonaccini lo spiegava bene: non risorse che vengono spese in centinaia di microprogetti con piccoli investimenti, ma scegliere sulle priorità che rappresentano un volano, quelle che danno il moltiplicatore maggiore nella capacità di creare crescita e nella capacità di dare a una Regione, che ha storicamente una capacità straordinaria di saper correre, strumenti che consentano di correre ancora più velocemente. 
Non avremmo ovviamente potuto non occuparci dell'alluvione che ha colpito questo territorio, tema del quale parleremo oggi anche più tardi a Forlì dove torna la Presidente della Commissione europea Ursula von der Leyen che con me e Stefano Bonaccini era stata su questi territori pochi giorni dopo l'alluvione, si era presa delle responsabilità e degli impegni anche dal punto di vista europeo: dare delle risposte. 
Quelle risposte sono arrivate, sono arrivate appunto con questa revisione del Piano Nazionale di Ripresa e Resilienza che ci consente, come dicevo, di investire un miliardo e duecento milioni, particolarmente sulla difesa idraulica, sul ripristino della viabilità e delle infrastrutture stradali, il ripristino del patrimonio edilizio residenziale pubblico, il ripristino delle strutture sanitarie e sociosanitarie pubbliche, ripristino delle scuole e infrastrutture sportive. 
Tornando al tema dell'Accordo di coesione, la Regione ha proposto e il Governo ha condiviso di destinare una delle somme più sostanziose chiaramente di questo Accordo, che sono circa 137 milioni di euro, agli interventi di messa in sicurezza delle infrastrutture stradali. Il nostro obiettivo è quello di lavorare soprattutto in prevenzione e manutenzione e gli interventi che verranno effettuati si baseranno su una rilevazione annuale dei fabbisogni delle province, così che noi si possa lavorare sempre partendo dalla priorità, cioè dalla situazione che è più urgente. Sono risorse che si aggiungono a quelle che la Regione aveva già destinato a viabilità e trasporti nell'ambito dell’anticipo del quale vi parlavo del 2021.
Sempre in questo ambito ci sono 27 milioni di euro che vengono destinati a 21 interventi di manutenzione straordinaria di opere idrauliche che insistono sui bacini idrografici della Regione, ma chiaramente c'è, come diceva il Presidente Bonaccini, anche parecchio altro. 
Ci sono 95 milioni di euro destinati alla riqualificazione urbana, con particolare attenzione alle aree interne e alle aree montane, proprio perché, come dicevamo, i fondi di coesione sono fondi che si concentrano sulla necessità di combattere le disparità e i divari tra i territori.
Ci sono 47 milioni dei quali 20 sulla nuova programmazione per l'ampiamento e il potenziamento dell'interporto di Bologna, infrastruttura intermodale fondamentale per questo territorio, per un territorio nel quale non mancano le imprese, non mancano i prodotti, non manca la capacità di produrre cose straordinarie e delle volte noi dobbiamo dare una mano a poter correre più velocemente, a poter competere ad armi pari, anche con sistemi che fuori soprattutto dai nostri confini nazionali hanno il sostegno degli Stati nazionali e riescono ad avere risposte che non sempre da noi arrivano. 
C'è questo lavoro importante che facciamo sul diritto allo studio, sulla formazione e sulla valorizzazione del Made in Italy. In alcuni di questi progetti le cose vanno insieme. 
Ci sono 14 milioni di euro sull'edilizia universitaria, ma anche io voglio ricordare i 35 milioni di euro per realizzare a Maranello il Motor Valley College, vicino alle officine Ferrari, cioè uno strumento che consenta di sviluppare percorsi formativi nell'ambito dell'automotive, collaborando anche con la Scuola dei Mestieri e delle Professioni Ferrari. Anche qui si tratta di mettere insieme tradizione, made in Italy, eccellenza, formazione, modernità. E si può fare con questo progetto che considero molto interessante e molto importante. 
Ci sono 20 milioni di euro di nuovi spazi dedicati all'attività di ricerca nel Campus di San Lazzaro a Reggio Emilia, quindi Università di Modena e Reggio Emilia, e meritano in ultimo una citazione i 18 milioni dedicati alla riqualificazione degli impianti sportivi della Regione - anche qui mi unisco ai complimenti e all'incitamento per tutti i nostri atleti. 
Come dicevo, risorse importanti che vengono concentrate su pochi obiettivi strategici che sono sviluppo, crescita, infrastrutture, futuro e quindi io sono molto fiera di questo lavoro come sono molto fiera del lavoro che presenteremo più tardi e che riguarda più specificamente il PNRR. E devo ringraziare ovviamente tutto il Governo, ma devo ringraziare anche il Presidente della Regione, la Regione, gli Assessori competenti, i Sindaci, i Presidenti di provincia, tutti gli uffici che hanno lavorato, perché so che è un lavoro molto faticoso, so che è un lavoro complesso, ma so anche che insieme abbiamo fatto un ottimo lavoro e che vale per questo Accordo di coesione e vale e può valere per tutte le altre grandi sfide che avremo di fronte, perché - come diceva il Presidente Bonaccini e sono assolutamente d'accordo - alla fine mi pare siamo tutti consapevoli del fatto che ognuno ha i propri punti di vista, ognuno ha le proprie specificità, ma se c'è una cosa che, in teoria, deve metterci tutti insieme è che noi non lavoriamo per noi stessi ma per i cittadini che rappresentiamo.
Grazie a tutti e buon lavoro.
 
",2024-01-17,https://www.governo.it/it/articolo/firma-dell-accordo-lo-sviluppo-e-la-coesione-tra-il-governo-italiano-e-la-regione-emilia
Conferenza stampa del Presidente Meloni,"INTRODUZIONE DEL PRESIDENTE MELONI
Buongiorno a tutti,
grazie di essere qui, grazie all'Ordine dei giornalisti, grazie all'Associazione della stampa parlamentare.
Sarò abbastanza breve in questa introduzione: voglio lasciare spazio alle domande, ho poche cose da dire.
La prima è chiaramente fare a tutti gli auguri di buon anno, farci gli auguri di buon anno per un anno che sarà molto complesso per tutti. E’ un anno che vede molte scadenze importanti, tra le elezioni europee, penso alla Presidenza italiana del G7, quindi chiaramente ci vedrà tutti molto impegnati.
Da parte mia farò la mia parte perché possiate fare al meglio il vostro lavoro ed ovviamente non mi aspetto altro che rispetto ma certamente non mi aspetto sconti.
La seconda cosa che voglio dire è che devo scusarmi chiaramente perché questa conferenza stampa è stata rinviata due volte per ragioni di salute; non potevo fare altrimenti. Mi dispiace francamente che anche questo abbia generato delle polemiche ma come dimostra la mattinata di oggi non c'era alcun intendimento da parte mia di scappare dalle domande dai giornalisti, di rado sono scappata in vita mia da qualcosa.
Credo di dovere una risposta su questo tema della protesta della Federazione Nazionale della Stampa, della cosiddetta Legge bavaglio, però io penso Presidente che lei sappia che questa norma è frutto di un emendamento parlamentare, che arriva tra l'altro dall’esponente di un partito dell'opposizione, sul quale certamente c'è stato un parere favorevole del Governo ma non è un'iniziativa del Governo, e questo lo dico per dire anche alla Federazione Nazionale della Stampa che la manifestazione sotto Palazzo Chigi per un’iniziativa che non è del Governo probabilmente avrebbe dovuto tenersi di fronte al Parlamento, perché è il Parlamento che si è  assunto questa responsabilità. 
Dopodiché, nel merito, l'emendamento si agganciava alla Direttiva europea sulla presunzione di innocenza e prevede che non possa essere pubblicata per intero o per estratto l'ordinanza di custodia cautelare in carcere; riporta in buona sostanza l'articolo 114 del Codice di procedura penale al suo perimetro originario che è quello in forza del quale è vietata la pubblicazione anche parziale degli atti del dibattimento che viene celebrato a porte chiuse. Voi sapete che nel 2017 fu fatta dalla allora riforma Orlando un’eccezione a questa previsione del nostro Codice di procedura penale, consentendo la pubblicazione in toto o in parte di questo specifico atto che era appunto relativo alla carcerazione.
Questo non toglie, dal mio punto di vista, il diritto al giornalista di informare, perché rimane il diritto del giornalista a conoscere quell'atto e a poterne riportare le notizie che sono importanti per informare i cittadini. Si può ovviamente, e si deve - credo sia giusto - dire che qualcuno è stato arrestato, perché è stato arrestato, quali sono i capi di imputazione che vengono formulati.
Quindi, francamente, non ci vedo un bavaglio, a meno che non si dica che la stampa è stata imbavagliata fino al 2017 perché fino ad allora è stato così e non ricordo che in passato siano state disertate conferenze stampa del Presidente del Consiglio dei Ministri perché non vi era la previsione di questa norma. 
A me pare un’iniziativa - ripeto non l'ho presa io e probabilmente non l'avrei presa personalmente e infatti non l'ho fatto -, una norma di equilibrio tra il diritto di informare e il diritto di un cittadino prima che sia condannato, e spesso prima che possa esercitare il diritto alla difesa, a non ritrovarsi sui giornali anche particolari che possono non essere rilevanti e che ledono la sua onorabilità.
Dopodiché sul tema dell'Ordine, so che questo è il tema che sta particolarmente a cuore alla riforma dell’Ordine, in particolare quello del sistema di voto per l'Ordine dei giornalisti, voi sapete che io sono pienamente disponibile. So che in questa Legislatura si è formato un intergruppo parlamentare - attento alle questioni dei giornalisti - che, sulla base anche delle proposte che sono state formulate dal Consiglio Nazionale dell'Ordine, sta elaborando una proposta. 
Personalmente ritengo che sarebbe più bello se un'iniziativa di questo tipo arrivasse dal Parlamento ma posso anche dirvi che, se dovessimo ravvisare una eccessiva lungaggine da parte del Parlamento nel prendere un’iniziativa di questo tipo, non ho problemi a ragionare di un intervento. Sappiamo che le norme risalgono, se non vado errata al 1967, obiettivamente il mondo è cambiato ed è giusto che cambino anche le regole di funzionamento. 
E dico qui l'ultima cosa. Sono molto d'accordo con quello che lei ha detto relativamente al tema dell'intelligenza artificiale: è una materia che questo Governo porterà tra le questioni prioritarie della Presidenza del G7 perché io sono particolarmente preoccupata dall'impatto dell'intelligenza artificiale su vari livelli e particolarmente sul tema del mercato del lavoro.
Noi siamo sempre stati abituati a un mondo nel quale il progresso lavorava per ottimizzare le competenze umane, però in passato noi abbiamo sempre conosciuto una sostituzione di lavoro che era fisica prevalentemente e che quindi consentiva alle persone di concentrarsi su lavori più profilati, cioè sui lavori di concetto, su lavori di organizzazione. Oggi noi ci troviamo di fronte a una rivoluzione che è completamente diversa, nella quale è l'intelletto che rischia di essere sostituito e questo vuol dire che l'impatto che l'intelligenza artificiale può avere nel mercato del lavoro riguarda anche lavori di alto profilo e rischiamo un impatto devastante nel quale noi avremo un mercato del lavoro che vedrà sempre meno persone necessarie.
Credo che sia una valutazione che va fatta seriamente. Non so dirle se siamo ancora in tempo perché vedo la velocità con la quale corre il progresso e vedo i tempi delle decisioni della politica, particolarmente a livello multilaterale. Queste sono decisioni che vanno prese per essere efficaci a livello globale e mi preoccupa molto, ma noi organizzeremo un focus molto preciso sul tema dell'intelligenza artificiale al G7 e, prima ancora del G7 dei leader che come sapete si terrà in giugno, io voglio fare e sto già lavorando a un'iniziativa specifica sul tema dell'impatto dell'intelligenza artificiale sul mercato del lavoro.
Chiaramente è materia che vi riguarda e che vi interessa perché è una di quelle professionalità sulle quali noi non ci stiamo rendendo conto che l'intelligenza artificiale rischia, mentre il progresso finora ha impattato positivamente aiutandoci a lavorare meglio. Oggi rischiamo di fatto una sostituzione e quindi su questo confido che si possa magari lavorare ragionare insieme. 
Mi fermo perché ho detto sarei stato a breve e poi non l'ho fatto, prego.
 
DOMANDE
Claudia Fusani (il Riformista): Buongiorno Presidente, grazie di essere qui, io volevo partire da questo. Il Presidente della Repubblica ha fatto una lista di cose urgenti da fare, nel suo discorso di fine anno: ha parlato di salute, ha parlato di giovani, ha parlato di lavoro che è pagato poco - tutte misure che hanno un costo, che hanno un costo sicuramente. Noi tra tre mesi cominceremo il percorso della nuova Legge di bilancio del 2025 e così adesso già serviranno almeno 30/32 miliardi per non fare aumentare le tasse perché questo è il costo della somma del taglio del cuneo, l'Irpef eccetera. Tutte le misure fatte in questa Legge di bilancio, se devono essere confermate, costeranno quella cifra lì, poi ci mettiamo il taglio del deficit previsto dal nuovo Patto di stabilità, andiamo intorno a una cifra di circa 32/35 miliardi. La domanda è questa: lei dove pensa di trovare queste risorse visto che lei ha sempre detto che le risorse verranno dalla crescita, però Bankitalia stima una crescita dello 0,6 per il 2024, quindi da lì tanti soldi non potranno venire. Dove verranno questi soldi? Aumenterà le tasse o taglierà la spesa? Sicuramente lei ha già un'idea molto precisa su questo, se può essere più precisa possibile. Grazie
Presidente Meloni: Grazie a lei. Intanto più precisa, bisogna sapere esattamente di che cosa parliamo perché noi non sappiamo quale sarà lo sviluppo dell'economia italiana. In quest'anno la crescita italiana è stimata comunque, e questo è un dato secondo me buono, superiore alla media europea. Io non sono per aumentare le tasse, tra le due le tasse le ho diminuite e quindi se devo lavorare, lavoro prevalentemente sul tema del taglio della spesa. È un lavoro che quest'anno abbiamo fatto.
Quest'anno noi abbiamo diminuito le tasse tagliando la spesa pubblica. Lo abbiamo fatto con questa Legge di bilancio, ci sono stati dei tagli lineari che ci consentivano, tagliando la spesa pubblica, di sostenere, per esempio, il rinnovo del taglio del cuneo contributivo, perché è il lavoro che questo Governo intende fare.
Dopodiché vediamo quale sarà l'evoluzione di quest'anno, perché se già stiamo parlando della manovra del 2025 e abbiamo approvato qualche giorno fa la manovra del 2024, bisogna sapere quali sono le risorse che si hanno, per esempio io confido che magari lungo questo anno si possa essere ragionevoli e immaginare una diminuzione dei tassi di interesse che libererebbe diverse risorse che noi abbiamo da pagare sul debito italiano. 
Quindi il mio obiettivo è confermare le misure che noi abbiamo portato avanti, se riesco addirittura migliorarle, non so se ci saranno gli elementi, ma questo lo valuteremo in corso di anno.
Se la domanda è: aumenta le tasse o taglia la spesa pubblica, tra i due preferisco tagliare la spesa pubblica e su questo penso che si possa fare anche un lavoro più preciso rispetto a quello che noi abbiamo fatto con un lavoro più lineare nella manovra di bilancio di quest'anno, che il tempo di questo anno fornisce l'occasione per fare.
 
Alberto Ferrarese (Askanews): Buongiorno Presidente. La domanda è molto semplice, si candiderà alle europee e, sempre sulle europee, nel caso si profilasse - come pare dalle proiezioni attuali - una nuova maggioranza come quella attuale, una maggioranza cosiddetta Ursula, è pronta a sostenerla o resterà all'opposizione in Europa?
Presidente Meloni: Buongiorno a lei. Allora guardi, sul tema della candidatura alle europee è una decisione che non ho ancora preso. Come lei sa io sono persona per la quale niente conta di più che sapere di avere il consenso dei cittadini. 
Per cui tutte le volte che io ho avuto l'occasione di misurarmi col consenso dei cittadini l'ho fatto e anche ora che sono Presidente del Consiglio secondo me misurarsi con il consenso dei cittadini sarebbe a maggior ragione una cosa utile e interessante. Né mi convince la tesi di chi dice che candidarsi alle europee sarebbe, diciamo così, una presa in giro dei cittadini perché poi ci si dimette e non si va in Europa. I cittadini che ti votano lo sanno che poi non andrai in Europa, ma se vogliono confermarti il tuo consenso anche questa è democrazia. 
Penso anche che una mia eventuale candidatura potrebbe forse portare anche altri leader a fare la stessa scelta. Penso nell'opposizione e potrebbe anche diventare un test di altissimo livello, quindi un test democratico molto interessante. 
La ragione per la quale a fronte di queste valutazioni che le ho fatto, che farebbero propendere per un sì, io non ho ancora deciso, è che devo capire se una mia eventuale candidatura personale toglierebbe tempo al mio lavoro da Presidente del Consiglio più del tempo che chiaramente sarà comunque necessario per fare la campagna elettorale delle elezioni europee che tutti faremo. E perché penso anche che sia una decisione che va presa insieme agli altri leader della maggioranza e abbiamo stabilito che l'avremmo presa insieme.
Per quello che riguarda il tema della cosiddetta maggioranza Ursula, lei sa che io lavoro per costruire una maggioranza alternativa - che tra l'altro negli ultimi mesi ha dimostrato di poter esistere su alcuni dossier: penso ad alcune materie legate alla transizione verde, penso ad alcune materie legate all'immigrazione - se questo non fosse possibile all'esito del voto delle elezioni europee, come si sa io non sono mai stata disponibile a fare un'alleanza parlamentare con la sinistra. Non l'ho fatto in Italia e non lo farei in Europa e questa rimane la mia posizione. 
Chiaramente un ragionamento diverso va fatto per il tema della Commissione, perché qui si fa un po’ di confusione, e del voto parlamentare che conferma la Commissione perché quando si forma una Commissione europea ogni governo esprime un proprio Commissario, cioè Ursula von der Leyen fu eletta Presidente della Commissione nel 2019 con il voto determinante di partiti di governo che poi non hanno mai fatto parte della sua maggioranza, non so il PIS polacco. Perché ovviamente quando si fa un accordo e ciascun governo nomina il suo Commissario poi i partiti di governo tendono a favorire la nascita di quella Commissione che è frutto di un accordo ma questa non è una maggioranza e non lo è stata per esempio nel caso di Ursula von der Leyen. 
Quindi con questa doverosa precisazione, perché è una dinamica solo europea che qui in Italia spesso genera secondo me confusione nel dibattito che sento e che leggo, no, non sarei disposta a fare una maggioranza stabile in Parlamento con la sinistra come è sempre stato per quello che mi riguarda.
 
Ilario Lombardo (La Stampa): Buongiorno, mi lasci fare una premessa perché vorrei esprimere anch'io la mia solidarietà ai colleghi che manifestano contro le restrizioni del diritto di cronaca a seguito dell'approvazione della “legge bavaglio”. Vengo alla domanda e le leggo due dichiarazioni di pochi mesi fa sue dichiarazioni: “L'interesse dell'Italia oggi è affrontare il negoziato sulla nuova governance europea con un approccio a pacchetto. Sarebbe stupido ratificare il MES prima di avere un quadro definitivo sul nuovo Patto di stabilità”. Avendo lei spesso rivendicato di essere una persona coerente, dobbiamo dedurre da queste dichiarazioni che quindi non siete soddisfatti del Patto di stabilità europeo. E’ una domanda ovviamente. Visto che il suo Ministro Giorgetti ha detto che lui avrebbe ratificato invece il MES anche per rispettare un impegno internazionale, cosa farete o cosa avete intenzione di fare per evitare il possibile isolamento? Proporrete una modifica della riforma in Europa? Oppure riproporrete il testo in Italia, in Parlamento, magari tra qualche mese dopo le europee?
Presidente Meloni: Grazie a lei. Dunque, intanto non credo che il tema della mancata ratifica del MES vada letto in relazione ai risultati del Patto di stabilità. Poi se volete magari ne parliamo ma immagino sia altro tema, anche perché è abbastanza lungo da spiegare. Io sono soddisfatta, a condizioni date, dell'accordo che abbiamo fatto sul Patto di stabilità. Chiaramente non è il Patto di stabilità che avrei voluto io. Quello che emerge dal dibattito sull’accordo sul Patto di stabilità è che in Europa non c'è questo superiore interesse comune. Ci sono Nazioni che chiaramente valutano quello che è meglio per il loro interesse e si cerca una sintesi tra questi interessi. Ora chiaramente di fronte a questa idea che emerge sarebbe stato molto difficile per me impormi sul Parlamento in nome di un superiore interesse. Quindi, quello che io potevo fare e che ho fatto, è stato rimettermi all'Aula, cioè il Governo nella ratifica del MES si è rimesso all'Aula. E il MES è stato bocciato. Cioè la modifica del Trattato è stata bocciata. Perché? Perché non c'è mai stata una maggioranza in Parlamento per ratificare la modifica di un trattato che qualcuno ha sottoscritto. E io credo che questo sia il problema che bisogna valutare, cioè perché l'ex Governo Conte ha sottoscritto la modifica di un trattato quando sapeva che non c'era una maggioranza in Parlamento per approvarlo? Perché questo che ha messo l'Italia in una posizione oggettivamente di difficoltà. E non potrebbe essere diversamente perché si sa come la pensavano la maggioranza dei partiti di centrodestra e il Movimento Cinque Stelle ha sempre dichiarato, anzi ha dichiarato di essere stato sempre contrario e infatti ha votato contro la ratifica della modifica del Trattato. Quindi io penso che sia stato un errore sottoscrivere la modifica del Trattato perché questo ha creato una situazione difficile, sapendo che non c'era una maggioranza in Parlamento per ratificare la modifica di questo Trattato. Dopodiché per quello che riguarda il tema del merito io penso che il MES è uno strumento che esiste da tempo e che dal mio punto di vista obsoleto. Penso che nella reazione dei mercati all'indomani della mancata ratifica si legga una consapevolezza rispetto al fatto che è uno strumento obsoleto. Quindi se noi vogliamo guardare il bicchiere mezzo pieno, diciamo così, forse la mancata ratifica della modifica del Trattato da parte dell'Italia può diventare un'occasione per trasformare questo strumento in qualcosa che possa essere più efficace di quello che è oggi. E secondo me questa è la strada sulla quale il Governo deve lavorare. Io l'ho già detto in passato, come voi sapete, perché il MES ha delle problematicità al di là della diciamo vecchia versione/nuova versione è uno strumento che nessuno ha scelto di accedere anche quando fu fatta la versione light del MES sanitario, perché ha delle problematicità. Quindi in una stagione come questa, nella quale noi, come correttamente la collega Fusani ricordava, per trovare le risorse dobbiamo fare dei salti mortali, forse interrogarsi su come spendere meglio delle risorse che teniamo altrimenti ferme può essere la cosa giusta da fare. 
Sul tema dell'isolamento mi consenta di dire una cosa io penso che noi dovremmo essere diciamo un po’ più consapevoli del nostro ruolo. Perché l'Italia non ha minori diritti di quelli che hanno altre Nazioni. Le faccio un esempio. Quando fu approvata la Costituzione europea Chirac avrebbe potuto farla ratificare dal Parlamento, scelse di fare un referendum. La Costituzione fu bocciata. Nessuno ha detto a Chirac a quel tempo che gliel'avrebbero fatta pagare. Allora non è che l'Italia ha prerogative diverse da quelle che hanno le altre Nazioni. Che delle cose poi non accadano quando vanno nei parlamenti, quando vanno al cospetto dei cittadini che quei governi rappresentano, è sempre accaduto e accadrà sempre, ma per nessun altro si dice “la pagherai” e, guardi, nessuno lo dice in Europa francamente. Quindi penso che forse dobbiamo anche noi - questo lo dico rispetto al dibattito - dobbiamo essere un po’ più consapevoli del ruolo che abbiamo perché non abbiamo minori diritti delle altre Nazioni.
 
Andrea Carugati (il Manifesto): Buongiorno Presidente. La vicenda del prelievo sulle banche non ha dato, in occasione delle ultime mesi e della manovra, i risultati sperati in termini di gettito, eppure le borse hanno registrato per le banche italiane un successo particolare nel 2023 con dati molto superiori a quelli della media europea e di addirittura quattro volte quello delle banche statunitensi. La domanda che le facciamo è se lei pensa sia opportuno tornare a incidere su questo tema degli extraprofitti, anche alla luce appunto della necessità di reperire risorse utili magari per la sanità, per il welfare, quindi tornare sul tema su cui appunto voi avete registrato anche difficoltà, peraltro interne anche alla maggioranza. Grazie.
Presidente Meloni: Sul tema della tassa agli extraprofitti alle banche che noi abbiamo varato, io ho sentito dire un po’ di tutto. La ringrazio per questa domanda che mi consente di fare un po’ di chiarezza su quello che è stato fatto. Intanto mi fa un po’ sorridere che i primi a criticare il primo governo che ha avuto il coraggio di fare una tassazione sulle banche siano quelli che quando erano al governo alle banche hanno preferito fare regali miliardari. Vale per il Pd con i famosi decreti salva-banche, salvataggi diretti per miliardi di euro. Vale per il MoVimento cinque Stelle che è stato cintura nera di aiuti alle banche: ricordo il famoso decreto dei 400 miliardi e la cosiddetta “potenza di fuoco” con il quale si trasformavano dei prestiti che le banche avevano già erogato in prestiti garantiti dallo Stato italiano; potrei citare l'obbligo di POS addirittura tra gli obiettivi necessari a poter prendere i soldi del PNRR, cioè dove nel resto del mercato europeo gli altri si devono guadagnare il mercato, da noi le cose sono andate diversamente, chiaramente con le Commissioni scaricate sulle imprese e sui commercianti; potrei citare la vicenda del Superbonus della cessione dei crediti che, come lei sa, in moltissimi casi sono stati acquistati dalle banche con uno sconto che viaggiava tra il 20% e il 30%, facendo lievitare i profitti e gli istituti di credito. E poi ci criticano perché noi invece abbiamo avuto il coraggio di mettere la tassazione sulle banche. Noi che cosa abbiamo fatto intanto? Noi abbiamo applicato una tassa su quello che consideriamo un margine ingiusto. Lo dico per ribadire che non c'era un intento punitivo da parte del Governo. C’è stata una differenza tra i tassi di interesse che venivano pagati per avere il prestito, il mutuo, e i tassi di interesse che venivano riconosciuti per i depositi e i conti correnti. La differenza tra quei due tassi è stata appunto oggetto della nostra tassazione per il 40%. Ora la tassa è lì, cioè nessuno ha tolto questa tassa. C'è questa tassa sul margine giusto al 40%, quello che è cambiato in sede di conversione è stata l'aggiunta della possibilità, in alternativa al versamento immediato di questa tassazione, di accantonare un importo pari ad almeno due volte e mezzo l'ammontare della tassazione in una riserva non distribuibile. Che vuol dire riserva non distribuibile? Vuol dire che quei soldi non possono andare ai dividendi degli azionisti, non possono andare ai compensi dei manager. Dopodiché, questo che cosa comporta? Aumentando le riserve aumenterà anche il credito che viene erogato ai cittadini: secondo gli accordi di Basilea - questo voi lo sapete meglio di me - più si rafforza il capitale della banca, più aumenta il volume possibile degli impieghi. Quindi, nel caso in cui si optasse per questa ipotesi - quindi non versamento immediato della tassazione, ma accantonamento di almeno due volte e mezzo l'importo della tassazione in una riserva non distribuibile - questo comporterebbe un aumento del credito che viene erogato. E udite, udite: questo comporta anche nel medio periodo che molte di quelle banche alla fine pagheranno più tasse di quelle previste con la tassazione sugli extraprofitti. Perché? Perché anche qui, una volta che aumentano le riserve e ci sono maggiori impieghi, maggiori impieghi significa maggiori ricavi, maggiori ricavi significa pagare più tasse allo Stato. Per lo Stato è un'operazione Win-Win. A noi non toglie niente. Da una parte consente un'ipotesi che è pagare subito la tassa, dall'altra consente un'ipotesi che è il rafforzamento del capitale e  quindi ritorni positivi per i contribuenti, ritorni positivi per lo Stato. Questo è quello che abbiamo fatto. Lo rivendico e penso che si debba riconoscere il coraggio. E anche qui si è detto “la faranno pagare”, praticamente tutti i giorni mi devono fare pagare qualcosa ma, insomma, finora mi pare che poi le cose sensate vengano comprese dai cittadini italiani e non solo da loro grazie.
 
Massimo Leoni (Sky Tg 24): Buongiorno Presidente, parlo un po’ di noi. A Sky TG24 siamo da sempre un po’ la casa del confronto, no? Come sa ci candidiamo sempre ad ospitarli. Poco più di un anno fa il Paese ha fatto una scelta epocale eleggendo alla Presidenza del Consiglio una donna. Poco dopo, sotto il suo mandato, il principale partito di opposizione ha scelto come Segretario, o Segretaria, una donna. E intanto in questo anno i temi legati alla condizione femminile in questo Paese sono cresciuti di importanza, dalla violenza alla parità sui posti di lavoro. Ecco, a partire da questi temi e guardando anche al futuro del Paese, lei si impegnerebbe in un confronto tv con Elly Schlein. Grazie.
Presidente Meloni: Grazie a lei. Guardi, mi impegnerei, mi impegno volentieri in un confronto tv con Elly Schlein. Credo che sia normale, credo che sia giusto che il Presidente del Consiglio dei Ministri si confronti con il leader dell'opposizione prima della campagna elettorale delle elezioni europee. Si figuri, non mi sono mai sottratta e non lo farò stavolta, anche se chiaramente lei sa come la penso sul tema della condizione femminile a vari livelli - siamo intervenuti a vari livelli - e non credo che dovrebbe essere solamente questo l'oggetto del confronto tra due leader politici. Indipendentemente dal fatto che siano donne sono due leader politici e due leader politici si occupano di tutte le materie. Adesso non so dirle la sede dove lo facciamo, intanto non so se Elly Schlein sia disponibile, però non mi faccia prendere impegni sul dove ecco, ma mi posso sicuramente impegnare sul fatto che - capisco giustamente che, obiettivamente, ha anche messo diciamo un chip sulla questione avendolo chiesto - sono disponibile a fare il confronto.
 
Alberto Ciapparoni (RTL 102.5): Buongiorno Presidente. Le volevo chiedere del Consigliere della Corte dei Conti Marcello Degni e del suo tweet -  il suo post anzi - ormai noto a tutti e non cancellato e rivendicato in un'intervista in cui si è rammaricato con il Pd per l'occasione persa sulla manovra economica perché c'erano le condizioni per l'esercizio provvisorio e per far schiumare di rabbia la maggioranza. Oggi alle 17 il Consiglio di Presidenza della Corte è chiamato a valutare l'accaduto. Quindi le chiedo, come Presidente del Consiglio, che cosa si aspetta, eventualmente che cosa chiede, oppure se ritiene che il principio della separazione dei poteri non le consenta alcun tipo di sollecitazione e ancor di più di intervento.
Presidente Meloni: No, ritengo che non spetti a me dire che cosa dovrebbe accadere però sicuramente spetta anche a me da soggetto politico e da Presidente del Consiglio fare una valutazione sulla gravità di quello che è accaduto. E guardi la voglio fare soprattutto dal punto di vista politico perché quello che io considero più grave di questa vicenda non è il fatto in sé, che pure lo sarebbe perché avere un magistrato della Corte dei conti - una persona che in teoria come incarico ha quello di mettere in sicurezza i conti della Repubblica- che spera che l'Italia vada in esercizio provvisorio per ragioni politiche con tutte le conseguenze che questo avrebbe sui conti della Nazione, oggettivamente un po’ di preoccupazione la mette. Però io non la considero neanche la cosa più grave. La cosa più grave, e lei lo accennava nella domanda, è la sfrontatezza con la quale questo giudice della Corte dei conti ritiene che sia normale farlo. Perché questo ci dice qualcosa. L'altra cosa che a me ha colpito molto è che non ci sia stato nessuno, a sinistra, a dire due parole su questo tema: Paolo Gentiloni che ha nominato questo a questo giudice? Elly Schlein? Lo dico anche perché io vengo chiamata in causa su qualunque cosa ogni giorno. Nessuno ha ritenuto di dire una parola, sa perché, temo? Perché se chi ha nominato questo giudice dicesse che è sbagliato quando si svolge e si ricopre un incarico super partes non svolgerlo da militante politico, darebbe un segnale molto diverso da quello che ha voluto dare in questi anni, che invece era l'esatto contrario: immaginare che le persone di nomina politica, anche se nominate in incarichi super partes, dovessero comportarsi da militanti politici. È questo che mi fa paura: che si consideri normale. Perché questa è la mentalità che ha devastato le istituzioni della Repubblica ed è una mentalità che io combatto, questo sì. Non è nel mio interesse sostituire un sistema di potere fatto di militanti in ruoli che dovrebbero garantire tutti con un altrettanto distinto e contrapposto sistema di potere fatto di militanti di un altro partito che utilizzano i ruoli per fare altro da quello che devono fare. 
Questo è il tema che secondo me racconta questa vicenda al di là del caso specifico, al di là di quello che deciderà la riunione di oggi, non sta a me dirlo e non ho niente da chiedere. Ho da chiedere alla sinistra se sia normale che persone nominate dalla sinistra in incarichi che devono essere super partes si si si comportino da militanti politici. Su questo chiaramente mi attendo una risposta da parte di Elly Schlein, quindi del Segretario del Partito Democratico, e magari anche di chi ha nominato questa persona.
 
Paolo Santa Lucia (Associated Press): Buongiorno Presidente. Nell'anno passato in Italia sono arrivate 150.000 persone attraverso la rotta mediterranea e un numero non ben calcolato attraverso quella balcanica. Il suo Governo è riuscito a portare a casa un patto immigrazione ed asilo con dei punti sicuramente interessanti e vantaggiosi per l'Italia, però rimane in piedi il meccanismo di Dublino e alcuni dei vantaggi della solidarietà che dovrebbe ricevere economicamente l'Italia sono vincolati a riprendere le persone che hanno fatto il loro primo ingresso in Italia, cosa che non accade da circa un anno perché l'Italia ha bloccato questi rientri. Quindi, prima di tutto come valuta questo fatto che l'Italia dovrà comunque riprendere questi movimenti secondari e se questo cambia le politiche del Governo rispetto all'accoglienza? E legato a questo il cosiddetto Piano Mattei, del quale non vediamo ancora i contenuti - non c'è un business plan della Cassa depositi e prestiti -, e ugualmente anche il Fondo clima, che doveva essere legato a degli investimenti nei Paesi africani, anche per quello non ci sono dettagli. Se magari può illustrare accordi con alcuni Paesi che non siano quelli legati alla catena dell'approvvigionamento energetico che erano stati già stipulati precedentemente. 
Sul Piano Mattei, da quello che ho potuto leggere, c'è solamente una struttura chiamiamola di missione in ciò che è stato deliberato dal suo Governo, però non ci sono dettagli su cosa contiene questo piano Mattei di investimenti infrastrutturali che non siano quelli meramente di approvvigionamento energetico, in pratica accordi per prendere gas o altre risorse energetiche; se ci sono proprio dei piani di sviluppo più concreti con alcuni Paesi africani. grazie.
Presidente Meloni: Grazie a lei. Io considero le regole del nuovo patto di migrazione e asilo migliori delle precedenti, come lei sa. È la ragione per la quale l'ho sostenuto pur non essendo una mia priorità perché è vero che c'è il tema del riprendere i dublinanti - chiamiamolo così -, ma c'è soprattutto un meccanismo serio che impegna anche gli altri Paesi a fare un lavoro di redistribuzione. Nel senso che a un certo punto i nostri hotspot erano pieni, abbiamo bloccato la possibilità di riprendere persone che avevano passato il confine, dall'altra parte, come lei sa, altri Paesi hanno bloccato qualsiasi possibilità di redistribuire chi arriva in Italia, perché l'Italia è la porta d'Europa. E quindi c'è un meccanismo sicuramente che per noi è più di garanzia sul combinato disposto tra queste due questioni. Però guardi io insisto. Io ho sostenuto il patto immigrazione asilo, le regole sono migliori, non è la soluzione. Noi non risolveremo mai questo problema se pensiamo di affrontarlo solamente su come gestire i migranti una volta che arrivano in Europa. Non troveremo mai una soluzione che mette tutti d'accordo, come è normale che sia, e noi citiamo sempre alcuni Paesi, ma segnalo che quasi tutti sono molto rigidi, tant'è che è stato abbastanza facile per me, devo dire, nell'ultimo anno costruire una priorità diversa. E qual è quella priorità diversa? Io l'ho detto credo in una mia prima riunione del Consiglio europeo: se noi pensiamo che possiamo risolvere il problema parlando di come si distribuiscono, non ne usciamo mai. C'è solo un modo per risolvere il problema per tutti che è lavorare a monte, ed è tutto il lavoro, che lei cita, che riguarda anche il tema del Piano Mattei. Chiaramente non è un lavoro che l'Italia può fare da sola. Torniamo al G7: un altro focus fondamentale della Presidenza italiana del G7 sarà l'Africa. Questo è un lavoro sul quale l'Europa, intanto l'Europa, ma credo tutto il G7, prevalentemente l'Europa, deve tornare a concentrare la sua attenzione. Noi non ci stiamo rendendo conto di che cosa sta accadendo in Africa non ci stiamo rendendo conto del combinato disposto tra un continente che è potenzialmente ricchissimo soprattutto di materie prime critiche e una destabilizzazione, in alcuni casi voluta e costruita, che noi paghiamo più di chiunque altro. E quindi bisogna tornare a lavorare in maniera completamente diversa in Africa. Che cos'è che non ha funzionato? Piano Mattei. Non ha funzionato un certo approccio, come posso dire, paternalistico, quando non predatorio, anche da parte europea che non aiuta nel dibattito e nella cooperazione con questi Paesi. Quello che secondo me va fatto in Africa non è carità quello che va fatto in Africa è costruire rapporti di cooperazione seri strategici, da pari a pari, non predatori. Quello che va fatto in Africa è difendere il diritto a non dover emigrare prima del diritto a poter emigrare. E questo si fa con investimenti e con una strategia. Il Piano Mattei costruisce, una prima, perché ripeto non è che possiamo occuparci da soli di tutto il continente africano, ma costruisce questa idea. E il mio obiettivo è che diventi un modello anche per altri Paesi europei, anche per altri Paesi occidentali, cioè che possano aggregarsi poi al Piano Mattei tanti altri che oggi lavorano spesso in ordine sparso e che si possa invece fare un lavoro serio di strategia sul continente africano. Il Piano Mattei è più avanti di quanto di quanto sembri e di quanto io senta dire. Come lei sa ci sarà la Conferenza Italia-Africa tra poche settimane e quella sarà, secondo me, l'occasione nella quale presentare il piano che come lei sa poi verrà anche confrontato con il Parlamento. Non è solamente l'energia il nostro focus, noi ci stiamo concentrando su alcune materie, c'è sicuramente il tema dell'energia, dello sviluppo energetico. Io non ho nascosto il fatto che ritenga che, se noi vogliamo lavorare a una strategia, una strategia che mette insieme l'interesse africano e l'interesse europeo è per esempio l'energia, perché l'Africa è potenzialmente un enorme produttore di energia e l'Europa ha un problema approvvigionamento energetico. 
E si può lavorare con investimenti sulla produzione soprattutto di energia pulita in Africa che porta lavoro, porta sviluppo e risolve a noi, anche, dei problemi e lega il nostro interesse reciproco. Ma noi lavoriamo anche sulla formazione: il lavoro che per esempio hanno fatto e fanno in Africa diverse scuole italiane io l'ho trovato straordinario. Quando sono stata ad Addis Abeba, credo che una delle emozioni più belle che mi sono, che ricordo, dell'ultimo anno è la scuola italiana di Addis Abeba e credo che quello per esempio sia un'altra parte del lavoro molto interessante da fare. C'è tutto il tema dell'acqua in Africa sul quale l'Italia può portare un suo valore aggiunto. 
Quindi stiamo lavorando su diversi filoni, credo che vadano circoscritti. Credo che un errore che noi abbiamo fatto delle volte in passato è stato forse distribuire troppo, anche, le risorse, magari in progetti più piccoli, piuttosto che concentrarci su alcune grandi priorità. Il lavoro che voglio fare io con il Piano Mattei è scegliere quelle priorità, immaginare dei primi Paesi partner con i quali mettere a terra questi progetti e utilizzare la stesura di questo primo Piano, di questo primo embrione per poi moltiplicare queste iniziative anche con l'aiuto degli investitori privati, anche con l'aiuto - si spera - di altri Paesi che vogliono condividere questa strategia con noi. Ci sono i progetti specifici, ma io non li voglio raccontare prima di presentarlo ufficialmente.
 
Francesco Maesano (TG1): Buongiorno Presidente. A proposito del Ddl Concorrenza, il Presidente della Repubblica ha definito la proroga delle concessioni per il commercio ambulante eccessiva e sproporzionata, ritenendo indispensabili a breve – cito - “ulteriori iniziative di Governo e Parlamento”, ed è tornato anche sui rilievi analoghi sollevati a proposito della questione dei balneari. Ecco, io le volevo chiedere se e come intende intervenire sia sulla questione dei balneari che su quella degli ambulanti. Grazie.
Presidente Meloni: Grazie a lei. Ovviamente io ho letto con grande attenzione la lettera del Presidente Mattarella. Per quello che riguarda il tema del rinnovo delle concessioni ambulanti, l'intervento sostanzialmente si è reso necessario per uniformare il trattamento che alcuni beneficiari avevano avuto con il rinnovo di dodici anni che era stato disposto nel 2020, con quello che invece riguarda altri che, soprattutto per una difficoltà dei Comuni, non ne avevano potuto beneficiare creando di fatto una disparità tra Comune e Comune e tra operatore e operatore. In un contesto nel quale bisogna anche ricordare che per una serie di ragioni queste aziende vanno diminuendo e quindi gli spazi disponibili aumentano. Dopodiché ovviamente l'appello del Presidente non rimarrà inascoltato. Credo che su questo occorrerà valutare nei prossimi giorni con gli altri partiti di maggioranza e con i Ministri interessati, l'opportunità di ulteriori interventi chiarificatori sulla materia.
Per quello che riguarda il tema dei balneari, lei sa che questo Governo ha fatto per la prima volta un lavoro che, curiosamente, nessuno aveva inteso fare prima, che è la mappatura delle nostre coste per stabilire se esista o non esista il principio della scarsità del bene, che è fondamentale per l'applicazione della direttiva Bolkestein. Questo curiosamente, in tutti questi anni dai quali la direttiva Bolkestein è entrata in vigore, nessuno ha ritenuto di doverlo fare. Noi su questo abbiamo proceduto abbastanza velocemente, abbiamo fatto un lavoro serio, e ora l'obiettivo del Governo, chiaramente, è una norma di riordino che ci consenta, intanto di mettere ordine alla giungla di interventi e pronunciamenti che si sono susseguiti, che necessita di un confronto con la Commissione europea per arrivare al duplice obiettivo, da una parte, di scongiurare la procedura di infrazione e, dall'altra, di dare certezze agli operatori che è sempre stata una delle nostre priorità. Quindi questo adesso è il lavoro che noi stiamo facendo e che riteniamo sia a questo punto diventato molto importante perché c'è obiettivamente una difficoltà, sia per gli operatori che non hanno certezze sul loro futuro, sia anche per gli enti che devono poi applicare delle norme che non sono chiare, a partire dai Comuni che hanno oggettivamente delle difficoltà che ci segnalano continuamente. Quindi è oggetto del lavoro delle prossime settimane.
 
Marco Galluzzo (Corriere della Sera): Buonasera Presidente. Volevo chiederle una cosa di cui in Italia si discute da tanti anni ma che poi passano i Governi e rimane soltanto nelle cifre delle analisi di istituti internazionali. Da pochi giorni l'Italia presiede il G7, per curiosità, pensando alla domanda che dovevo fare, sono andato a vedere la classifica della Banca mondiale sul Doing Business, sulla capacità di attrattività degli investimenti dove noi perdiamo punti ad ogni legislatura e siamo 58esimi in questo momento, e i Paesi che con noi fanno parte del G7 purtroppo ci precedono quasi tutti: la Francia che è la penultima è al 32esimo posto. 
Ora lei non c'entra niente, mi dirà, come ha spesso detto in queste occasioni, visto che il governo è da solo un anno, però le volevo chiedere, visto che, insomma ci sono: queste classifiche valgono quello che valgono, sono dei beni, sono molto importanti, però sono anche relative. Per esempio mi ha colpito un dato: addirittura noi siamo al 120esimo posto per la capacità di rispettare e di far attuare i contratti pubblici e privati, su 190 Paesi. Ora il centrodestra da vent'anni, da trent’anni dice che vuole liberalizzare, aprire, togliere laccioli, sburocratizzare. C'è un provvedimento del suo Governo di oggi, già fatto, o del futuro che secondo lei dovrebbe occuparsi di questa materia? Una piccola postilla: è stato fatto un calcolo negli ultimi 15 o 18 anni, se l'Italia avesse avuto un livello di investimenti esteri pari a quello della media europea avrebbe incassato più di 500 miliardi, quindi 20/30 miliardi l'anno, che per un Paese che non ha i soldi per quasi nulla non sarebbe stato male. E postilla nella postilla: Intel non investe più in Italia, ha scelto di andare in Polonia, in Francia e in altri due Paesi europei. Grazie.
Presidente Meloni: Dunque, grazie a lei. È oggettivamente un tema. È un tema che è figlio di una stratificazione di problemi che noi abbiamo, che vanno sicuramente dalla questione delle lungaggini burocratiche fino ai tempi della giustizia. Lo sappiamo bene, lo sappiamo bene tutti. L'Italia è una Nazione nella quale in molti investirebbero molto volentieri se avessero maggiori certezze. 
Io penso che queste siano due riforme che servono - la riforma della burocrazia e la riforma della giustizia - e le considero due delle mie priorità per il prossimo anno, perché guardi vado in giro per il mondo a parlare con tutti e mi rendo conto di quanta voglia d'Italia ci sia e di quanto rispetto, di quanta attenzione, di quanto potenziale inespresso noi abbiamo. Non è facile, perché lei sa anche che in questa Nazione, quando si cerca di mettere mano ad alcuni ambiti, le opposizioni - non in questo caso le opposizioni politiche - si fanno sentire, ma penso che se non ha il coraggio di provarci un Governo che ha la maggioranza che noi vantiamo, la - si spera- stabilità che in molti ci riconoscono, davvero insomma ci sarà poca speranza di fare di più. 
Dopodiché ci sono diversi investimenti sui quali stiamo cercando di lavorare - penso al tema diciamo dei semiconduttori, il caso che lei citava di Intel -, e sicuramente dare dei segnali, come noi da una parte abbiamo dato un segnale, di attenzione al mondo della produzione. Uno dei messaggi che per me era importante dare in questo anno, e che abbiamo dato, è che non c'è un Governo ostile a chi produce, anzi. Lei ricorderà “non disturbare chi vuole fare” è stato uno dei miei slogan. Io la penso davvero così. 
Penso ci debba essere uno Stato che controlla, ma non uno Stato oppressivo. Penso che debba esserci uno Stato che si mette al fianco di chi produce, di chi investe, di chi crea ricchezza e chi crea posti di lavoro. Non è stato sempre così, perché noi spesso abbiamo dato l'immagine di essere invece uno Stato forte con i deboli debole con i forti, ostile delle volte a chi creava ricchezza, chi produceva posti di lavoro. Non è la mia mentalità, non è la nostra mentalità. Credo che questo segnale sia arrivato ed è già un elemento interessante e penso che alcuni segnali che arrivano anche dall'economia poi rispondano a questo, pur nella condizione economica difficile nella quale ci troviamo. Però sicuramente c'è di più da fare su questo e penso che, ripeto, burocrazia e giustizia siano due di quelle cose sulle quali bisogna avere il coraggio - e io vorrei farlo quest'anno - di mettere le mani, di riformare in maniera seria per dare il segnale anche qui che l'Italia non vuole più essere fanalino di coda degli investimenti esteri. Grazie.
 
Ariela Piatelli (Shalom): Buongiorno Presidente. Il 27 gennaio sarà il Giorno della Memoria. Oggi viviamo in Italia, in Europa e in altri paesi una forte recrudescenza di antisemitismo che si manifesta sotto varie forme, che lei Presidente ha più volte condannato. Cosa sta facendo il Governo e quali sono gli strumenti concreti per combattere questa piaga? 
Presidente Meloni: Dunque grazie. Intanto voglio dirle questo, a me colpisce moltissimo, l'ho già detto ma vale la pena sempre ribadirlo, che per paradosso le immagini atroci che noi abbiamo visto lo scorso 7 ottobre degli attacchi di Hamas su civili inermi, abbiano prodotto una recrudescenza di antisemitismo in tutto l'Occidente. Credo che questa sia una riflessione che bisogna fare, perché vuol dire che covava sotto la cenere. Vuol dire che forse noi abbiamo sottovalutato soprattutto le forme contemporanee di antisemitismo, che sono quella, per esempio, mascherata da critica verso Israele, così come quella legata a un certo fondamentalismo islamico. E guardi, lo dico oggi perché l'ho detto ieri. Quando fu votata la Commissione Segre, che era una Commissione sull’antisemitismo, noi abbiamo presentato degli emendamenti chiedendo che si fosse più chiari, per esempio, chiedendo che si potesse citare il diritto di Israele a esistere e non furono approvati, per calcolo politico. Poi per questo noi ci astenemmo sulla Commissione e fummo noi, diciamo, tacciati di antisemitismo. Però poi i nodi vengono al pettine, perciò poi una riflessione seria sul fatto che delle volte forse si è messa un po' la testa sotto la sabbia vale la pena di farla. Dopodiché, quello che noi abbiamo fatto in questo momento. Intanto come sa, anzi le dò una notizia, perché lei sa che il Prefetto Pecoraro si è dimesso per ragioni personali dal suo incarico che riguarda questa materia e noi siamo in procinto di nominare il Generale Angelosanto, che è già stato capo del ROS, una persona, un Generale molto autorevole a occuparsi di questa materia. Sul piano della sicurezza, come lei sa, abbiamo lavorato da subito col Ministro Piantedosi, che ringrazio per questo lavoro, soprattutto per mettere in sicurezza luoghi sensibili, le nostre comunità ebraiche in Italia, ma dopodiché io penso che bisogna lavorare sul piano culturale. E forse la cosa più intelligente che possiamo fare, soprattutto verso le giovani generazioni, è far conoscere cosa sia Israele. Quando ero Ministro della Gioventù, noi abbiamo attivato il Servizio civile in Israele. E secondo me è una di quelle, chiaramente non è questo il momento, però, iniziative che possono aiutare a conoscere meglio una realtà che secondo me molto spesso è vittima di stereotipi. C'è un racconto che io vedo molto diverso dalla realtà che conosco e forse aiutare più giovani a conoscere quella realtà può aiutare a combattere anche culturalmente, che poi è il tema principale, il fenomeno tragico dell'antisemitismo. Grazie.
 
Vincenzo Miglietta (il Sole24Ore): Presidente buongiorno e buon anno. Torno ai temi economici. Lei, ad inizio della conferenza stampa di oggi, ha detto che sul fronte delle risorse il Governo ha fatto e farà salti mortali nel trovare le risorse. Allora, introduco il tema delle privatizzazioni. Nei documenti programmatici di bilancio, leggiamo che si prevedono incassi di 20 miliardi nel triennio, lo stesso Ministro dell'economia Giorgetti in un'intervista al Sole24 Ore recente ha parlato di un punto percentuale di PIL proprio nel triennio. Giorgetti stesso in tema di privatizzazioni non ha escluso quotazioni sul mercato di Ferrovie, di Rai Way, anche di un'ulteriore tranche di Poste e poi, come lei sa bene, c'è da finire il dossier di Monte dei Paschi di Siena iniziato a fine novembre. Allora la mia domanda è questa, molto rapida, se nel 2024 ci dobbiamo attendere novità per queste aziende che ho citato e se sì, se prevedete di fare delle operazioni a vantaggio dei piccoli risparmiatori che comunque in passato hanno mostrato di apprezzare decisamente il collocamento di azioni di società pubbliche o se invece vi rivolgerete come è stato fatto recentemente per MPS agli investitori istituzionali. Grazie. 
Presidente Meloni: Grazie a lei, dunque intanto, come lei ha ricordato, nella Nadef noi abbiamo stabilito l'obiettivo di 20 miliardi di privatizzazioni nel triennio 24-26. Vuol dire in buona sostanza un punto di PIL in tre anni. Voglio però anche dirle che l'impostazione mia e di questo Governo in tema di privatizzazioni è lontana anni luce da quello che delle volte abbiamo visto accadere in passato, dove per privatizzazioni si intendevano regali miliardari a fortunati imprenditori ben inseriti. Non è questa la mia idea di cosa si intenda per privatizzazione.
La mia idea di cosa si intenda per privatizzazione è è ridurre la presenza dello Stato dove la presenza dello Stato non è necessaria e, diciamo, riaffermare la presenza dello Stato dove invece la presenza dello Stato è necessaria. E questo riguarda sicuramente il tema della riduzione delle quote di partecipazione statale che non riduce controllo pubblico - e questo potrebbe ad esempio essere il caso di Poste - così come io penso che ci sia la possibilità di far entrare i privati in quote minoritarie di società che oggi sono interamente sotto controllo pubblico e questo è il caso di Ferrovie, ma sulla tempistica soprattutto sulla vicenda di Ferrovie lei sa che questo richiede una serie di passaggi che non stiamo a spiegare, ma insomma che sono abbastanza lunghi e quindi la tempistica non dipende ovviamente solamente da me.
Penso intanto che abbiamo dato un bel segnale con Monte dei Paschi di Siena, perché noi per anni ne abbiamo parlato come lo Stato italiano che metteva i soldi in Monte dei Paschi di Siena e bene o male con la nostra iniziativa alcune di queste risorse sono rientrate, lo considero un bel segnale. 
Ma ripeto, a partire dal nostro programma, l'idea con la quale ci muoviamo è questa, cioè dove la presenza dello Stato non è necessaria si può indietreggiare, dove la presenza dello Stato è necessaria lo Stato deve riaffermare la sua presenza e deve controllare quello che è strategico, ma questo non vuol dire non aprirsi anche al mercato. Grazie. 
 
Giuseppe Marco Trombetta (Giornale Radio): Buongiorno e buon anno, Primo Ministro. La chiamo così perché parlerò di riforme istituzionali e costituzionali: il premierato. Parte di commentatori e le opposizioni temono lo sbilanciamento dei poteri tra Parlamento, Governo e Presidente della Repubblica, in particolare su quest'ultima figura. Le chiedo la apposizione. E poi è collegato, l’autonomia differenziata sembra viaggiare su un binario parallelo, la riduzione del divario tra Nord e Sud sarà garantita? Grazie.
Presidente Meloni: Sul tema della riforma costituzionale ho già risposto varie volte a questa domanda. Quando io ho presentato la riforma costituzionale del premierato, la prima cosa che ho detto è che noi avevamo scelto di non toccare i poteri del Presidente della Repubblica e non li tocchiamo. Noi manteniamo intatto il ruolo del Presidente della Repubblica perché è giusto così, penso io, e perché sappiamo che il Presidente della Repubblica in Italia è sempre stato una figura di assoluta garanzia e c'è, a maggior ragione, bisogno di quella figura di assoluta garanzia quando domani ci dovesse essere un governo che ha un Primo Ministro eletto direttamente. Io non vedo in cosa l'elezione diretta del Capo del governo significhi togliere potere al Capo dello Stato, soprattutto se noi abbiamo scientificamente scelto di non toccare i poteri del Capo dello Stato. Si crea secondo me un equilibrio che è un buon equilibrio. Si rafforza la stabilità dei governi e non vedo, anche qui, come questo potrebbe ledere le prerogative del Capo dello Stato, perché oggettivamente in Italia abbiamo avuto un problema di stabilità dei governi. Abbiamo anche avuto un problema di governi che non rispondevano a nessuno, cioè che venivano smontati e rimontati all'interno del Palazzo senza mai chiedere agli italiani che cosa ne pensassero, che non vuol dire semplicemente la persona, vuol dire il programma. In tutta la scorsa legislatura sono stati realizzati programmi che non erano stati votati da nessuno. Mi si può dire in che cosa si sostanzia la democrazia rappresentativa? La democrazia rappresentativa si sostanzia nel voto per te, perché tu possa fare questo in mia vece. Ma se manca questo passaggio temo che ci sia un problema, che noi abbiamo visto molte volte. Quindi che cosa stiamo cercando di fare noi? Stiamo cercando di fare una riforma che mantenendo gli equilibri, mantenendo le garanzie, mantenendo il ruolo del Capo dello Stato, consenta ai governi domani intanto di avere ragionevolmente la possibilità di durare 5 anni, perché noi abbiamo pagato la nostra instabilità pesantemente. L'abbiamo pagata in tema di credibilità internazionale, l'abbiamo pagata in tema di visione e strategia, perché non ereditiamo il pesantissimo debito pubblico che abbiamo per qualche ragione, lo ereditiamo perché chiaramente quando ci sono dei governi che hanno un orizzonte breve, quei governi tenderanno per esempio a privilegiare la spesa pubblica rispetto agli investimenti, perché? Perché i risultati degli investimenti si vedono più tardi di quelli che offre la spesa pubblica. Ma ha significato anche la debolezza della politica rispetto a una serie di altre cose, per esempio sul tema economico la incapacità di dare risposte sulla questione degli investimenti, di fare riforme di lungo respiro. Noi lo abbiamo pagato. Ora io potrei non pormi il problema perché ragionevolmente potrei essere il Presidente del Consiglio – facendo i debiti scongiuri - più longevo di qualcuno dei miei predecessori, però che senso ha, quando hai l'opportunità di una maggioranza e di una stabilità, non porti il problema di che cosa accadrà dopo di te? Io penso che questa sia una delle riforme più importanti che si possono regalare all'Italia: consentire ai cittadini di scegliere da chi farsi governare e consentire a chi viene scelto di farlo per cinque anni, di mettere in piedi la sua strategia, di tornare dopo cinque anni al cospetto degli italiani e chiedere agli italiani che cosa pensano di quel lavoro. È la democrazia, è la cosa più bella del mondo, è una riforma della quale vado fiera. E guardi, anche qui sento dire di tutto - il referendum, la Meloni come Renzi, me la faranno pagare -, però il referendum non è su di me, perché io sono il presente di questa Nazione. Il referendum è sul futuro di questa Nazione, è quello su cui gli italiani devono scegliere e votare, è che futuro vogliono per questa Nazione, al netto del percorso di questo governo e della sottoscritta. Io ho fatto quello che i cittadini mi hanno chiesto di fare, perché era scritto nel nostro programma, lo abbiamo fatto. Spero che si possa avere una maggioranza parlamentare, non sono molto ottimista su questo, sarò franca; se non ci dovesse essere lo chiederemo agli italiani, ma non è un referendum sul Governo, su Giorgia Meloni, è un referendum su che cosa deve accadere dopo. E penso che sia un'occasione per gli italiani di risolvere in un colpo solo diversi problemi che hanno avuto.
E poi mi aveva chiesto l'autonomia, vado velocissima. L'autonomia intanto si tiene perfettamente con il premierato, no? Perché ovviamente un problema di sbilanciamento che noi abbiamo avuto anche nel rapporto tra Regioni e Stato Centrale, è che tu oggi ti trovi con Presidenti di Regioni eletti direttamente, che hanno una forza anche in rapporto a Presidenti del Consiglio, che durano mediamente molto di meno e che non sono eletti direttamente, secondo me sbilanciata. Ripristinare anche questo equilibrio può essere importante: credo che a uno Stato forte debbano corrispondere autonomie forti e il meccanismo si tiene così. Dopodiché non credo nelle sperequazioni tra Nord e Sud perché, come lei sa, l'autonomia - al netto del fatto che noi siamo gli unici anche qui che stanno lavorando sui livelli essenziali delle prestazioni, altro lavoro che nessuno ha mai fatto e che quella è la base sulla quale poggia chiaramente una corretta applicazione dell'autonomia- , non si applica nel senso che racconta qualcuno tolgo “una regione per dare a un'altra regione”; l'autonomia stabilisce il principio che se tu gestisci bene le tue competenze e le tue risorse, lo Stato può valutare, nel rapporto tra Regione e Stato - quindi non nel rapporto tra una Regione e un'altra -, di darti altre competenze da gestire. Questo è il tema dell'autonomia e io penso che possa essere un volano anche per il Mezzogiorno. Penso che possa essere un volano anche per il Mezzogiorno la responsabilizzazione della classe dirigente, perché poi non mi stupisce che i primi a schierarsi contro l'autonomia siano quelli che, per esempio, spendono peggio i fondi europei. Non mi stupisce, ma credo che un meccanismo di responsabilizzazione da Nord a Sud faccia semplicemente andare avanti e meglio quelli che sono più bravi.
 
Mario Franco Cao (Tg3): Buongiorno e buon anno. Volevo dire in premessa che anche noi condividiamo le ragioni della protesta della Federazione Nazionale della Stampa contro la cosiddetta Legge Bavaglio. Tornerei sull'immigrazione. Secondo i dati del Viminale, gli sbarchi sono aumentati notevolmente, più del 50%. Accordi internazionali, quello con l'Albania è sospeso, quello con la Tunisia di fatto bloccato per ragioni diverse. Con l'atteggiamento e le norme del Governo si sono punite le ONG che salvavano, cercano di salvare, le vite nel Mediterraneo costringendoli a fare giri interminabili per trovare un porto sicuro per tanti disperati.
Sulla tragedia di Cutro ancora si attende di conoscere esattamente quello che è successo, le responsabilità. Insomma, si può dire che finché si sta all'opposizione possono anche bastare critiche, attacchi, proclami, però quando poi si tratta di governare servono risultati. Quelli che sono stati tenuti li ritiene soddisfacenti? 
Presidente Meloni: No, non li ritengo soddisfacenti, soprattutto non li ritengo soddisfacenti in rapporto alla mole di lavoro che ho dedicato a questa materia. Penso che se non avessi dedicato la mole di lavoro che ho dedicato a questa materia le cose sarebbero andate molto, molto peggio. Sono leggermente più soddisfatta dei dati dell'ultima parte dell'anno che dimostrano, rispetto ai dati iniziali, un calo. So che ci si aspettava di più su questo, sono chiaramente pronta ad assumermene le responsabilità. Perchè la materia con la quale ci confrontiamo è una sfida epocale e chiaramente si possono fare diverse iniziative che ti danno un consenso immediato ma che non risolvono il problema sulla media distanza.
Quello che ho cercato e sto cercando di fare io è risolvere il problema strutturalmente e questo è qualcosa che richiede, intanto un coinvolgimento internazionale al quale io, come lei sa, mi sono ampiamente dedicata, enorme, e soluzioni strutturali di lungo periodo (torniamo sul tema del Piano Mattei). Qual è il mio obiettivo? Il mio obiettivo è sempre lo stesso, lo dico perché lei citava le opposizioni, il lavoro fatto all'opposizione. Il mio obiettivo è lavorare in Africa, fermare le partenze in Africa, valutare la possibilità di aprire gli hot spot in Africa per stabilire chi abbia diritto e chi non abbia diritto ad arrivare in Europa, parallelamente lavorare sulla migrazione legale, dove lei sa che noi invece, anche su questo, abbiamo fatto un lavoro. Siamo stati il primo Governo che ha attivato il Decreto flussi per tre anni per capirci, perché? Perché un altro elemento fondamentale per combattere la migrazione illegale è dare segnali sulla migrazione legale, ma per dare segnali sulla migrazione legale è importante combattere quella illegale. E’ un lavoro molto complesso sul quale le cose cominciano a cambiare, non lo dico per i risultati perché confido di riuscire a fare molto di più ma perché vedo cambiare l'approccio.
L'Italia nell'ultimo anno ha portato sulla migrazione un approccio serio, che non ha avuto problemi a farsi ascoltare. E guardi, questo io lo devo dire anche per dirle che mi sono resa conto che le questioni serie di come affrontare a livello europeo la migrazione, che non fosse semplicemente io li faccio entrare e tu te li prendi, non l'aveva mai posta nessuno. L'Italia non aveva posto questo problema. Questa è stata l'impressione chiarissima che io ho avuto, perché dopo un anno che siamo al governo penso che lei veda: il Piano e i dieci punti di Ursula von der Leyen, le priorità che l'Europa si dà, che non sono più appunto parliamo di come distribuiamo ma che sono lavoriamo in Africa, fermiamo le partenze, combattiamo i trafficanti, una politica più efficace di rimpatri. Sono le cose che abbiamo sempre detto noi, quindi probabilmente si sarebbe potuto fare anche prima.
Chiaramente oggi noi siamo anche in una congiuntura geopolitica di estrema complessità dove chiaramente anche il tema della migrazione fa parte di un quadro più ampio che riguarda anche la guerra ibrida, che riguarda la destabilizzazione, delle volte costruita, e quindi bisogna lavorare a 360 gradi. Se mi chiede se sono soddisfatta? No, se mi chiede se conto di essere soddisfatta alla fine di questa legislatura è quello su cui continuo a lavorare. Lei sa che è una delle mie priorità combattere i trafficanti, fermare la migrazione illegale e difendere il diritto a non dover emigrare e lavorare sulla migrazione legale. Questo è quello che io ho sempre detto che avrei fatto e quello su cui sto lavorando.
 
Danilo Paolini (Avvenire): Buongiorno Presidente, lei ha parlato finora di burocrazia e di immigrazione programmata, tuttavia i dati della campagna de Lo Straniero confermano, per quanto riguarda il decreto flussi  del 2022 un sistema che non funziona bene: c’è molta burocrazia, carenze di personale nelle prefetture, migliaia di persone col che visto non riescono a arrivare qui da noi per lavorare, e solo il 30% di quelli che arrivano per lavorare riescono poi ad avere un contratto di soggiorno, quindi a mettersi in regola con documenti e tutto. Queste carenze fanno sì che anche la sanatoria del 2020 non si è chiusa, lei giustamente faceva accenno al decreto triennale flussi, 452mila persone. Le chiedo se e come il governo intende mettere mano alla questione.
Presidente Meloni: È oggettivamente un tema, qui c’è una complessità obiettiva, soprattutto in questa prima fase che noi stiamo incontrando, dove si accavallano da una parte le richieste del 23, per le quali il termine è scattato nelle ultime settimane dello scorso anno e che sono già circa 150mila se non vado errata, e si aggiungeranno quelle de 2024. È oggettivamente un carico di lavoro enorme, sul quale forse bisogna anche valutare un’ipotesi di snellimento delle procedure ma, intanto, quello che abbiamo fatto e stiamo facendo è rafforzare gli organi che se ne occupano: il Ministro Tajani ha rafforzato il personale nei Paesi di origine, stessa cosa sta facendo per quello che riguarda le prefetture il Ministro Piantedosi. Chiaramente abbiamo in questo momento una difficoltà, dopo questa fase iniziale confido che si possa procedere più spediti. È forse la mole più ampia di lavoro da fare negli ultimi anni da questo punto di vista, attesi i numeri, e lei ricorda che il sistema andava in tilt per molto meno rispetto a quello che stiamo affrontando noi, ma abbiamo chiaro il problema, stiamo potenziando tutte le strutture che possiamo potenziare. Poi magari bisognerà ragionare di capire se ci sono dei passaggi che sono secondari o superflui che si possono snellire, questo sicuramente.
 
Marco Corrado Billeci (Fanpage.it): Buongiorno Presidente, la notte del 31 dicembre un colpo partito dalla pistola del suo deputato, deputato del suo partito Emanuele Pozzolo, ha ferito una persona che partecipava a una festa di Capodanno. Le chiedo innanzitutto che idea si è fatta di quella vicenda; se ha anche chiesto direttamente conto di questa storia al Pozzolo; che provvedimenti intende prendere nei confronti del deputato e legato a questo le chiedo se anche quello che è emerso in questi giorni sul background, sul passato di Pozzolo, le posizioni No-Vax, i post, apertamente il sostegno a Benito Mussolini, definito uno statista, non pongano un tema più generale sulla selezione della classe dirigente del suo partito. Grazie.
Presidente Meloni: Grazie a lei. Dunque, intanto sulla questione specifica facciamo ordine. Il parlamentare Pozzolo dispone di un porto d'armi per difesa personale. Lo dico rispetto alle polemiche che ho sentito. Non so perché abbia un porto d'armi per difesa personale, ma questo non va chiesto a me, chiaramente perché va chiesto all'autorità competente che ha rilasciato il porto d'armi. Il parlamentare Pozzolo girava con un'arma a Capodanno. Presumo che a chi ha un porto d'armi per difesa personale capiti di portare un'arma, altrimenti non so quale sia la difesa personale, quindi la questione non è neanche questa. La questione secondo me è un'altra, ed è che chiunque detenga un'arma ha il dovere legale e morale di custodire quell’arma con responsabilità e con serietà. E io la penso esattamente così. E per questo, secondo me c'è un problema con quello che è accaduto.
C'è un problema con quello che è accaduto perché quello che è successo racconta in ogni caso - io non conosco la dinamica della vicenda perché ho sentito un po' di tutto ma poi vedremo quale è la reale dinamica - che qualcuno non è stato responsabile e chi non è stato responsabile è chi ha quel porto d'armi e chi detiene quell'arma. 
E questo per me non va bene per un italiano qualsiasi, figuriamoci per un parlamentare e figuriamoci per un parlamentare di Fratelli d'Italia. E questa è la ragione per la quale io ho chiesto che l'On. Pozzolo venga deferito alla Commissione Garanzia e Probiviri di Fratelli d'Italia indipendentemente dal lavoro che poi faranno le autorità competenti sulla questione in sé ma sul piano politico io ho chiesto che venga deferito in Commissione Garanzia e Probiviri e che nelle more del giudizio della Garanzia e Probiviri venga sospeso da Fratelli d'Italia che è quello che posso fare sul piano statutario.
Sul tema della classe dirigente, questa cosa l’ho sentita molto spesso, per carità, c’è sempre qualcuno che fa degli errori, che fa delle cose sbagliate - continuo a non seguirvi su questo tema della classe dirigente di Fratelli d'Italia - però sicuramente io non sono disposta a fare questa vita con la responsabilità che ho sulle spalle se le persone che sono intorno a me non capiscono quella responsabilità. Questo è un elemento. 
Non accade spesso per la verità, devo dire anche questo, però credo che per la responsabilità che noi abbiamo, per come io sto cercando di affrontare quella responsabilità, per come le persone che vi capita di frequentare di più, insomma, vedo che stanno affrontando quella responsabilità, penso che sia bene ricordare a tutti che abbiamo quella responsabilità e che non c'è uno che si assume tutta la responsabilità e qualcun altro invece pensa di non doverlo fare, no?
Per cui su questo io intendo essere, come lei vede, rigida. Grazie.
 
Paolo Beniamino Cappelleri (Ansa): Buongiorno Presidente. Mi fermo su un'altra vicenda di cronaca di questi giorni. Volevo sapere che idea si è fatta dell'inchiesta sugli appalti Anas, se ha avuto modo di parlarne col Vice Premier Salvini e si ritiene che debba riferire in Parlamento in quanto Ministro competente, come hanno chiesto anche le opposizioni. 
Presidente Meloni: Dunque, la ringrazio. Intanto, visto che siamo fra noi, voglio dirvi che mi stupisce sempre un po', e un po' mi preoccupa, quando io vedo su uno, addirittura due o addirittura tre quotidiani virgolettate mie dichiarazioni che non ho mai fatto. Approfitto per dirlo, ok? Perché sul caso specifico di Tommaso Verdini, per capirci, io ho trovato virgolettate su tre quotidiani dichiarazioni che non ho mai fatto, neanche in privato. Lo devo, mi scuserete se provo a sottolineare che è una tendenza che mi è capitato di incontrare alcune volte in questo anno e che un po' mi preoccupa, perché ovviamente con questo meccanismo si può, volendo, inventare qualsiasi cosa. E quindi mi permetto di con garbo sottolinearlo. Non ho mai fatto sulla vicenda di Tommaso Verdini le dichiarazioni che ho letto; non ho avuto cose particolari da dire, banalmente perché non ho gli elementi per commentare il fatto in sé. Penso che sulla questione bisogna attendere il lavoro della Magistratura, gli sviluppi – se necessario commentare quelli e non i teoremi. Sicuramente quello che io ho letto è che le intercettazioni fanno riferimento al precedente governo, Salvini non viene chiamato in causa e quindi non ritengo che Salvini debba riferire in aula su questa materia. Penso che si faccia sempre un errore quando si tenta di trasformare un fatto come questo in un caso politico, in questo caso ovviamente contro il governo; da quello che so io l'unica tessera di partito che Tommaso Verdini ha preso era quella del PD, ma nessuno di noi ha detto che il PD era coinvolto in questa materia. E voglio approfittare per ribadire che chi mi conosce sa bene che cosa io pensi di questioni che riguardano eventuali affaristi e compagnia cantante. Non mi risulta di essere mai stata una persona su questo particolarmente comprensiva. Mi pare che con questo governo affaristi, lobbisti e compagnia cantante non stiano passando un bel momento e non escludo che diversi degli attacchi scomposti che arrivano alla sottoscritta e a questo governo siano anche figli di questa dinamica. Questo è quello che penso in generale della materia di chi pensa che si possano fare affari con lo Stato italiano. Sul caso specifico di Tommaso Verdini, ripeto, non ho gli elementi per giudicare la vicenda, penso che vada come tutte queste vicende giudicate a valle, se ci saranno dei risvolti politici, e non a monte. E non mi pare che Salvini sia stato chiamato in causa nei documenti che ho letto.
 
Fausto Carioti (Libero Quotidiano): Buongiorno Presidente. Buon anno Presidente. Io immagino che lei abbia letto oppure le abbiano riferito dei giudizi che di recente ha espresso il professor Giuliano Amato nei confronti della destra che lei rappresenta e del suo Governo in particolare. Oltre a dire che l'ideologia della destra che lei rappresenta è l'ideologia dell'ostilità e del rancore, ha anche detto che è percepita come un nemico alla Corte Costituzionale, il cui compito è garantire i diritti di carcerati, migranti, omosessuali, e ha fatto l'esempio della Polonia, perché in Polonia il governo impedì alla Corte Costituzionale la pubblicazione di una sentenza. Questo, secondo lui, potrebbe accadere anche in Italia e sarebbe l'inizio della fine della democrazia. Io credo che una risposta sia probabilmente necessaria, sicuramente interessante dal punto di vista giornalistico. E le chiedo anche se secondo lei questi giudizi sono compatibili con il proseguimento di una leale e fattiva collaborazione tra il Governo e il professor Amato, perché l'autorevolezza del professor Amato di fatto l'ha confermata lo stesso Governo, assegnandogli l'incarico della cosiddetta ""Commissione algoritmi"". La ringrazio.
Presidente Meloni: Grazie a lei. Dunque, sul tema della Commissione, credo si sappia che non è stata una mia iniziativa e ho tendenzialmente detto quello che pensavo, ma al di là di questo non ho nulla da dire nello specifico al professor Amato. Sono rimasta francamente basita particolarmente dalle dichiarazioni che riguardano il tema della Corte Costituzionale. Allora, come funziona? Articolo 135 della Costituzione dice che la Corte Costituzionale è composta da 15 membri, di cui un terzo nomina il Presidente della Repubblica, un terzo nomina il Parlamento, un terzo di nomina delle magistrature ordinarie e amministrativa. Perfetto. Perché si pone il problema? Si pone il problema perché entro la fine di quest'anno, 2024, il Parlamento, che oggi ha una maggioranza di centrodestra, deve nominare quattro giudici della Corte Costituzionale. E quindi c'è un rischio di deriva autoritaria. Ora, lei capisce che questa idea della democrazia per la quale quando vince la sinistra chiaramente deve poter avere tutte le prerogative che riguardano la maggioranza e quando vince la destra no, oltre a essere un po' bizzarra, temo che necessiti di alcune modifiche di carattere costituzionale. Tipo, potremmo scrivere all'articolo 135 i giudici della Corte Costituzionale sono nominati dal PD sentito il parere di alcuni intellettuali e di Giuliano Amato. Non lo so, se il PD vuole presentare questa proposta di riforma, lo può fare, io non la voto, ma in ogni caso non credo che si possa dire che se una maggioranza di centrodestra esercita le stesse prerogative che la sinistra ha esercitato, senza guardare in faccia a nessuno, questo possa essere considerato una deriva autoritaria. Penso che sia piuttosto una deriva autoritaria considerare che chi vince le elezioni, se non è di sinistra, non abbia gli stessi diritti degli altri.
Nella mia idea di democrazia questo non esiste. E il mondo nel quale la sinistra ha più diritti degli altri, per quello che mi riguarda, è finito. Tutti hanno gli stessi diritti, le stesse prerogative, sono scritte nei nostri regolamenti, nella nostra Costituzione. Gli italiani decidono chi debba esercitare quelle prerogative con le elezioni e questa è la normale democrazia. La democrazia che abbiamo conosciuto per cui la sinistra fa quello che vuole e chi non è di sinistra invece non ha diritti non è il mio mondo e farò di tutto per combatterlo.
 
Augusto Cantelmi  (TV 2000): MADDALENA Presidente buongiorno, buon anno. “Violenza, odio e indifferenza oggi segnano i quartieri e le nostre periferie. Il presepe era la periferia di quel tempo con gli esclusi, gli emarginati, i migranti”, parole pronunciate poco fa da Papa Francesco. A Caivano il Governo è intervenuto, obiettivamente con tempestività, in uno stretto rapporto anche con Don Patriciello; a Tor Bella Monaca, un altro sacerdote Don Coluccia, lotta con grande coraggio. Presidente, ma quante periferie ci sono oggi in Italia? Con il piano di modifica del PNRR, in un certo momento, c'erano stati dei tagli ai Comuni in riferimento proprio alle periferie, poi c'è stato un ripensamento e proprio in virtù di questo dietrofront del governo non crede dunque che si debba ripartire proprio da lì, dalle aree depresse, dalle periferie per una nuova idea di paese? Grazie. 
Presidente Meloni: Grazie a lei. Immagino che lei sappia già come la penso per il lavoro al quale abbiamo dato vita quest'anno, particolarmente sulla vicenda di Caivano, ma non solo sulla vicenda di Caivano. Noi veniamo da un tempo nel quale in Italia si sono moltiplicate delle vere e proprie zone franche, nelle quali lo Stato ha indietreggiato sempre di più, ha fatto finta di non vedere quello che accadeva, ha deciso che fosse più facile e agevole voltarsi dall’altra parte rispetto a impattare la questione e questo ha fatto sì che intanto ci sono stati dei cittadini che in questi anni non avevano neanche lontanamente i diritti di tutti gli altri e che lo Stato ha perso terreno e credibilità. Ora ce ne sono diverse di queste periferie, ce ne sono moltissime per la verità, io non posso affrontarle tutte insieme e non è, diciamo, la promessa facile che ho fatto. La promessa che ho fatto, che non è facile, è dimostrare che si può invertire la rotta, se lo Stato ci si mette con continuità e non con iniziative spot - c’è il caso di cronaca, vai, fai la conferenza stampa e finisce li. Io di questo devo ringraziare il Commissario Ciciliano, il Sottosegretario Mantovano, che è qui presente. Noi tutte le settimane facciamo una riunione su Caivano e facciamo il punto di che cosa sta accadendo. C'è una presenza costante del governo, perché questo non è un lavoro che si fa semplicemente mandando più poliziotti, o mandando più insegnanti, o mandando funzionari che possano far lavorare il Comune commissariato o i giudici del tribunale competente che non hanno il personale per poter evadere le cause che hanno. È un lavoro che funziona se fai tutto insieme e molto di più. Eguardi ci sta dando qualche soddisfazione, è presto ancora, però intanto stiamo procedendo nei tempi e anzi con qualche anticipo -  penso alla posa della prima pietra del centro Delfinea, penso al fatto che abbiamo sgomberato 300 metri cubi di detriti e rifiuti a tempo di record -, e nel fare cose semplici abbiamo restituito diritti banali che alcuni cittadini non avevano. A me ha colpito moltissimo l'immagine di questa mamma che può portare suo figlio al parco. Si figuri lei, no? Ci sono dei posti dove tu non puoi portare tuo figlio al parco.
Però che cosa si può fare con Caivano? Si può, da una parte, dimostrare che non era la scelta giusta voltarsi dall'altra parte pensando che tanto non fosse risolvibile e mentre noi facciamo questo lavoro su Caivano produciamo le norme che servono per tutte le altre zone che sono nella stessa situazione. E penso che se alla fine di questo percorso riuscissimo a trasformare quelli che erano territori famosi per la cronaca in modelli, noi possiamo fare una rivoluzione straordinaria sulle periferie di questa nostra Nazione, ma se non si comincia da qualche parte o se si prova a fare tutto nello stesso momento probabilmente non si riesce. Se si comincia da qualche parte e ci si mette cuore e anima io penso che i risultati arrivino e che questo possa essere anche di insegnamento poi a chi dovesse arrivare domani, dimostrare che si poteva fare.

Ronny Gasbarri  (La Presse): Salve, buongiorno Presidente. Le volevo chiedere questo. Da quando lei è arrivata a Palazzo Chigi, spesso le opposizioni hanno attaccato il servizio pubblico parlando di “Telemeloni”. Anche alla luce delle polemiche che ci sono state nel corso di questi mesi, qual è la sua opinione? Se lei è favorevole, insomma, è contenta del nuovo corso della RAI e di quello che ha visto. Grazie. 
Presidente Meloni: Grazie a lei. Ma guardi, intanto la RAI, noi sappiamo che è la principale azienda culturale italiana, una anche importante, imponente struttura pubblica con molti pregi e molti difetti.
Rispetto a quello che sento dire alle opposizioni, non mi pare che venissimo da una straordinaria età dell’oro nel senso che l'azienda, come sappiamo, ha avuto e ha i suoi problemi. 
Penso che molto si possa fare soprattutto per migliorare la qualità del servizio pubblico, penso che molto si possa fare per garantire maggiore pluralismo, maggiore obiettività, per limitare alcuni sprechi che abbiamo visto nel passato. Voglio dirle che sono soddisfatta del percorso che è stato intrapreso per ridurre il pesante indebitamento che era stato ereditato dalle gestioni precedenti. 
Ho letto delle critiche in tema di ascolti, però guardi, qui due questioni ci sono da dire. La prima, la RAI fa il servizio pubblico. Se noi pensiamo di giudicare il metro della RAI unicamente sul parametro dell'audience in rapporto alle tv private generaliste, forse perdiamo un po' il senso di che cosa debba fare la RAI.
Dopodiché ci sono state una serie di critiche sui palinsesti e compagnia cantante e sulla nuova gestione perché diminuivano gli ascolti in rapporto ai competitor privati, però l'ultimo report è di settembre e il palinsesto estivo non l'ha fatta questa governance, l'ha fatta la precedente. Quindi forse per valutare l'attuale governance bisogna aspettare un attimino di più. 
Sul tema dei Telemeloni, senta, ho letto le accuse di regime. Io sono stata all'opposizione gran parte della mia vita. Lei si ricorda che quando Fratelli d'Italia era l'unico partito di opposizione al Governo Draghi, fu l'unico caso nella storia della RAI in cui il partito dell'opposizione non era presente nel Consiglio di Amministrazione della RAI, una cosa che non era mai accaduta prima e che probabilmente non accadrà mai dopo. E non ho sentito parlare di regime, ma quello forse era un caso nel quale, diciamo, la questione del pluralismo del servizio pubblico, quando l'unico che non è rappresentato nella tv di Stato è l’unico partito di opposizione, avrebbe dovuto porlo.
Allora, io, francamente, le accuse di Telemeloni da una sinistra che con mediamente il 18% dei consensi esprimeva circa il 70% delle posizioni in Rai, sa com'è? Semmai stiamo cercando di fare il lavoro di riequilibrio di quello che abbiamo visto in questi anni, così come mi consenta di dire anche qui, non è che si possono sempre usare due pesi e due misure. Ho visto le richieste di dimissioni per un giornalista della RAI che era ad Atreju, che ha criticato un Segretario di partito. Io sono stata criticata da giornalisti della RAI per una vita, ma nessuno ha mai detto una parola e guardi sono d'accordo che non si dà una parola, perché si chiama libertà di stampa anche quella. Però non è che in Italia i giornalisti della RAI hanno il diritto di criticare la destra e non hanno diritto di criticare gli altri. Anche qui si pretende un mondo che non esiste nella normalità delle cose. 
Quindi stabiliamo una regola di ingaggio per i giornalisti della RAI. Possono parlare di politica fuori dal lavoro che fanno o non possono farlo, e decidiamo che operiamo per tutti alla stessa maniera. Chiunque critica un esponente politico giornalista della RAI si deve dimettere? Se volete ne parliamo. 
Allora, cerchiamo di essere seri. Noi siamo sul servizio pubblico semmai riequilibrando un problema che c'è stato negli anni, che io posso dirle da esponente del Partito di opposizione ho pagato molto, ricordo le edizioni del Tg in cui la presenza di Fratelli d'Italia al 4% veniva coperta con le edizioni notturne e nelle edizioni principali la presenza era lo zero virgola qualcosa per cento e nessuno ha mai posto il problema. Questo è qualcosa che noi non stiamo facendo, secondo me il servizio pubblico deve fare il servizio pubblico. Riguarda anche il pluralismo e la capacità di rappresentare tutti.
 
Daniela Preziosi (Domani): TIZIANA Buongiorno Presidente, auguri Presidenti. Mi lasci dire che sono solidale con quello che ha detto il Presidente dell'Ordine e con la battaglia della Federazione della Stampa. Non la chiamerei legge bavaglio, io la chiamerei legge inutile, ma non è questo l'oggetto. Volevo anche dire auguri ai colleghi della Dire, la Presidenza del Consiglio ha un suo ruolo in campo e volevo dire anche questo. Allora, domanda: proprio per quello che ho detto sulla legge che non chiamerei bavaglio, parlo di un'inchiesta non fatta sulle carte dei magistrati, non dei PM e neanche con le intercettazioni e cioè un'inchiesta del nostro giornale che oggi viene pubblicata e che racconta, testimoniandola, che il Ministro Salvini ha incontrato il CEO di Huawei. Ora niente di strano, il Ministro lo può incontrare se non fosse che il CEO di Huawei, questo è successo a dicembre, è il cliente di una società del cognato e del suocero del Ministro. Allora le chiedo, secondo lei è opportuno che un Ministro incontri il cliente di un congiunto stretto? Questa è la domanda. La giustizia non c'entra, farà il suo corso, non c'entra niente, è un'altra storia. Alla festa di Atreju, che ormai sembra lontanissima, lei ha applaudito convintamente a Elon Musk, affettuosamente. Peraltro lei ha prima introdotto giustamente il tema dell'intelligenza artificiale che sta molto a cuore al nostro Presidente della Repubblica anche. Elon Musk dal vostro palco di partito ha chiesto di fare figli, ma lui è padre anche attraverso la gestazione per altri tecnica, che lei considera un crimine universale perché, cito le sue parole Presidente, i bambini non si vendono e non si comprano. Cito le sue parole, io non le direi mai perché ho un'altra sensibilità nei confronti dei bambini già nati, mi sembra disumano parlare così. Però la domanda è: dunque lei ha applaudito quello che lei considera un criminale che si è macchiato di un crimine universale? La ringrazio e ancora auguri.
Presidente Meloni: Grazie a lei. Allora, partiamo da Elon Musk. Intanto, lei ha applaudito? Io ho invitato ad Atreyu, storicamente da circa 25 anni, tutti. Tutti quelli che hanno qualcosa da dire. Li ho applauditi tutti, per rispetto, come sempre si fa quando si invita qualcuno. È un rispetto che non tutti conoscono ma che noi conosciamo molto bene. Abbiamo invitato Elon Musk perché Elon Musk è una persona che ha delle cose da dire, che ha una sua rilevanza nell'attuale contesto, anche sul tema dell'intelligenza artificiale. Lei saprà che Elon Musk, che è una delle persone che hanno sviluppato l'intelligenza artificiale, ha chiesto una moratoria sull'utilizzo dell'intelligenza artificiale proprio perché persona che la conosce meglio di noi e che su questo può aiutarti. Io sto parlando con tutti i grandi responsabili - chi oggi detiene la tecnologia, chi la sta sviluppando - per capire, temo che altrimenti noi non riusciamo a capire quali sono i possibili sviluppi. Elon Musk è uno di questi, è stato uno dei primi, da persona che conosce molto bene l'intelligenza artificiale, a dire ragazzi attenzione, qui rischia l'impatto di essere molto più pesante. 
Questo è l'invito a Elon Musk, non cambia la mia posizione sulla maternità surrogata e non cambia la mia posizione sul fatto che secondo me i bambini non si comprano e non si vendono e non sono merce da banco che puoi scegliere in un catalogo. Non penso che questo sia difendere la vita umana, non penso che pagare una donna povera per mettere al mondo un figlio che poi vende sia progresso. L'ho sempre vista così, continuo a vederla così e sono contenta se il Parlamento approva la legge che prevede per la maternità surrogata il reato perseguibile anche se commesso all'estero, questo è il concetto. Senta, sull'altra ho oggettivamente una difficoltà. Se un ministro può incontrare il cliente di un congiunto stretto: guardi, non lo so, dipende per cosa. È oggettivamente una domanda sulla quale io ho delle difficoltà. Un cliente di un congiunto stretto lo incontra per cosa? Che cosa si dicono? Non sono in grado di rispondere a questa domanda, non ho letto, mi perdonerà, stamattina Il Domani. Non sono in grado di rispondere, scusi.

Paola Zanca (il  Fatto Quotidiano): Buongiorno Presidente, premesso che la stragrande maggioranza delle informazioni che lei immagino avrà preso dai giornali sugli affaristi di cui parlava prima, le ha potute leggere perché è ancora possibile pubblicare con le virgolette le ordinanze, chiudo la parentesi, le volevo chiedere, lei poco fa ha detto che questi affaristi non stanno trovando terreno fertile con voi al governo. Dunque, fermo restando che chiaramente è una valutazione che potremo condividere eventualmente un po' più a lungo termine, volevo dirle che comunque voi, dalla riforma del Codice degli Appalti alla riforma dei poteri di controllo della Corte dei Conti avete certamente allentato i poteri di controllo degli organismi di vigilanza in virtù della semplificazione necessaria per l'arrivo dei fondi del PNRR eccetera eccetera. Ecco, le domando se ritiene col senno di poi anche alla luce dei fatti di cronaca che stiamo leggendo, che sia stata una buona idea allentare questi poteri e se non ritiene che questo tipo di segnali, insieme agli innumerevoli casi che hanno riguardato  esponenti del suo governo e con cui è stata molto meno rigida per usare un suo termine, rispetto al caso del deputato che ha sparato a Capodanno, cito l'indagine sulla ministra Santanché, l'istruttoria che è in corso su Vittorio Sgarbi, la vicenda del rinvio a giudizio di Delmastro, insomma ce ne sono parecchi, se non ritiene che segnali di questo tipo possano dare l'idea che la questione morale vi interessi poco o che comunque abbiate una soglia di tolleranza molto alta. Grazie.
Presidente Meloni: Allora guardi non ritengo che abbiamo allentato i poteri di controllo, questa è una lettura secondo me distorta, non condivisibile e quindi non la posso seguire su questo. Su quello che riguarda la questione morale, nei casi specifici io come lei sa ho già risposto caso per caso, non ho cose particolari da dire fino a quando non avremo eventuali ulteriori elementi. Se invece mi si pone la questione morale, allora questo mi interessa. Io non penso che ci sia una questione morale attualmente. Penso che ogni caso vada valutato singolarmente, vada valutato a valle di alcune certezze, non sulla base di ricostruzioni, teoremi o sulla base di un'indagine, oppure sul tema della questione morale basta che stabiliamo le regole d'ingaggio. Perché? Ok, io vengo raggiunta da una appassionante lettera di Giuseppe Conte che mi dice che per una questione di opportunità io devo fare dimettere tutte queste persone che sono state, alcune raggiunte da un avviso di garanzia, alcune neanche raggiunte da un avviso di garanzia, perché altrimenti c'è una questione morale. Non è una novità. Nel senso che il Movimento 5 Stelle ha sempre chiesto le dimissioni di tutti quelli che venivano raggiunti da un avviso di garanzia. Con una eccezione. Gli esponenti del Movimento 5 Stelle. Giuseppe Conte è stato indagato, non si è dimesso. Virginia Raggi è stata indagata, Giuseppe Conte l'ha sostenuta con fermento alla ricandidatura a sindaco. Beppe Grillo è stato indagato e Giuseppe Conte gli ha espresso solidarietà. Due giorni prima di scrivere la lettera con la quale Giuseppe Conte mi chiede di dimostrare che non ho una questione morale, facendo dimettere tutti per varie ragioni, nomina vicepresidente del partito una persona condannata in primo e secondo grado.
Adesso lo dico per dire cosa? Lo dico per dire che io non ho chiesto le dimissioni di questa gente, quando è accaduto non ho chiesto le dimissioni di Giuseppe Conte, per capirci. Perché credo che queste cose si valutino a valle e non a monte, ma credo anche che non si possa avere per gli altri un metro diverso da quello che si ha per la propria classe dirigente, perché questa idea per la quale a sinistra generalmente intesa si è garantisti con i propri e giustizialisti con gli altri, garantisti con i propri ai massimi livelli - cucce del cane comprese - e con gli altri giustizialisti, è un meccanismo che non funziona e che io non ho applicato in passato. Quindi prego alla sinistra di non farmi le lezioni di morale.
Dopodiché, quando io dovessi avere la certezza che alcune persone non si sono comportate come si dovevano comportare, non si preoccupi che interverrò, esattamente per quello che ho detto prima. Ma non sono decisioni che si prendono senza avere tutti gli elementi del caso e i casi vanno valutati uno ad uno e non costituiscono un unico grande calderone in cui si mette qualsiasi nome sia stato sparato sui giornali perché non è la mia idea di Stato di diritto. La mia idea di Stato di diritto è aspettare il lavoro della magistratura, la mia idea di Segretario di partito o di Capo del Governo è quella di avere gli elementi per valutare caso per caso e con la fermezza che su questo tema mi ha sempre contraddistinto, all'esito delle certezze che ho, prendere le mie decisioni.

Gaia Tortora (Tg La7): Buongiorno Presidente, provo a restare sul piano politico e  sulla frase che lei ha detto poco fa rispetto alla vicenda Anas. Lei ha detto “penso che gli attacchi a questo governo siano anche figli di queste dinamiche”, spiegando il passaggio su Verdini, sugli affaristi, sulla tessera del PD, su tutto quello che insomma ci ha detto. A me è venuto in mente quella famosa frase, che tra l'altro disse a Paolo Celata di corsa una sera, “non sono ricattabile”. Quali sono i suoi rapporti con gli alleati di questo governo? Perché ci sono alcune frizioni, diciamo così, alcune divergenze dal super bonus agli extra profitti, fino ad arrivare anche a questa vicenda dell'ANAS e di Salvini, che per carità lei ha già risposto da questo punto di vista, però a me è venuta in mente quella frase: ""non sono ricattabile"". Ce la può spiegare meglio, in riferimento a quello che ha detto anche adesso, cioè tutta questa situazione degli affaristi mira a destabilizzare il governo? 
Presidente Meloni: Guardi, io penso che qualcuno in questa Nazione abbia pensato di poter dare le carte, in alcuni casi. Penso che, in uno Stato normale non debbano esserci questi condizionamenti, non mi chieda di essere più precisa di questo; l'ho visto accadere, vedo degli attacchi, vedo anche chi pensa che ti spaventerai se non fai quello che spera o che vuole. Non sono una persona che si spaventa facilmente, non sono una persona che si spaventa facilmente e credo che lo siano capendo in parecchi, preferisco cento volte andare a casa. Per cui quelli che pensano che “o fai quello che diciamo noi o”, sono pochi per la verità, ma qualcuno, ogni tanto vedo queste dinamiche, hanno a che fare con la persona sbagliata. Basta. Probabilmente è normale che accada probabilmente accadrà ovunque che ci sono quelli che pensano che possono indirizzare le scelte, ma con me non si indirizzano le scelte. Le scelte se io faccio il Presidente del Consiglio le faccio io, perché io sono quella che si assume la responsabilità. Per quello che diceva degli alleati, guardi il mio rapporto con gli alleati è - io voglio dire la verità, anche rispetto a tante ricostruzioni che leggo - un ottimo rapporto, quello che si è costruito a livello di Consiglio dei Ministri, a livello di maggioranza di governo. Non che non abbiamo, come sempre, i nostri dibatti interni, le posizioni diverse, lo vedete, lo avete visto, insomma, su mille cose. Io delle volte non condivido quello che dice uno o l'altro, loro delle volte non condividono quello che dico io. Il punto qual è? Il punto è che quando noi abbiamo un problema ci mettiamo seduti e ne parliamo finché non l'abbiamo risolto. E penso, come ho detto in passato, che alla fine la compattezza di una maggioranza si veda soprattutto dalla velocità con la quale opera e, obiettivamente, questo è un governo che di cose in un anno ne ha fatte moltissime. Abbiamo approvato le leggi di bilancio in tempi record rispetto a quello che accadeva in passato - non dico in Parlamento, dico a livello di governo perché ho visto la faccia che ha fatto-, ma in Consiglio dei ministri - io ho fatto anche parte, lei ricorderà, di un altro governo - ho visto riunioni che andavano avanti, non è il nostro caso. In ogni caso mi consenta, apro e chiudo la parentesi, di rivendicare che per il primo anno, dopo molti, la legge del bilancio è stata approvata con voto finale senza apposizione di voto di fiducia, è un altro segnale anche della compattezza della maggioranza. Quindi sono molto contenta di quello che abbiamo costruito, di quello che stiamo costruendo e non sono neanche preoccupata delle elezioni europee, che come lei sa, essendo elezioni proporzionali, tendono a sottolineare le differenze tra i partiti. Credo che quelle differenze siano un valore aggiunto e che dobbiamo chiaramente saperle privilegiare ciascuno senza che possa diventare una competizione interna. Io penso che si possa anche in queste elezioni europee, per capirci, crescere tutti quanti, se ci riusciamo e se i cittadini ci daranno il loro consenso, ma non mi pare che ci sia da parte di alcuno la volontà di sottomettere la tenuta del governo, il lavoro del governo, la velocità del governo all'interesse di partito legato al piano elettorale. Quindi sono soddisfatta e positiva.
 
Roberto Sommella (Milano Finanza): Presidente, buongiorno a tutti, buon anno a tutti. Alcuni fortunati italiani, ricchi italiani, detengono nei paradisi fiscali quasi 200 miliardi di euro, è l'importo del PNRR. Sono paradisi leciti ma non dichiarati al fisco. Cosa pensate di fare per farli in qualche modo rientrare o fargli pagare le tasse? Sarebbe una cosa molto utile per i conti pubblici. Grazie. 
Presidente Meloni: Guardi, intanto io penso che sul tema dei cosiddetti paradisi fiscali la materia vada se non altro affrontata - questo si farà dopo le elezioni europee - a livello europeo perché c'è una diversità, chiamiamola così, anche all'interno dell'Unione europea che con il mercato unico, le regole uniche eccetera e tutto quello che conosciamo secondo me produce obiettivamente un problema dei privilegi e delle discriminazioni. Quindi intanto bisognerebbe lavorare per far sì che le regole all'interno del mercato europeo su questa materia valessero per tutti e che non ci fossero Nazioni che lavorano per drenare gettito ad altre Nazioni che fanno parte dell'Unione europea. A livello nazionale chiaramente quello che noi possiamo fare è soprattutto lavorare per rendere la tassazione in Italia più competitiva e come lei vede abbiamo tentato di farlo e tentiamo di farlo con varie misure.
Intanto mi corre l'obbligo di ricordare che noi abbiamo varato la riforma fiscale, che era una riforma attesa da 50 anni circa. Voglio ringraziare anche il MEF, in particolare il Vice Ministro Leo, per un lavoro estremamente veloce di affermazione, di stesura dei decreti che dipendono da quella delega, e stiamo cercando di disegnare un fisco diverso, un fisco che non disegni un rapporto tra uno Stato e un suddito ma il rapporto tra uno Stato e un cittadino. Un fisco che da una parte cerca di venirti incontro, di essere più comprensivo, in un rapporto che è più equilibrato e dall'altro chiaramente quando nonostante quella comprensione, nonostante quella disponibilità, dovessi cercare di fregare lo Stato italiano diventa più efficace. E io credo che questo sia, è parte di quel segnale che dicevamo prima sul tema degli investimenti, credo che questa sia una delle altre grandi cose che andavano fatte e che noi abbiamo fatto per cercare da una parte riportare investimenti e da una parte evitare che le risorse vengano drenate da sistemi che sono più competitivi del nostro. Ed è un lavoro sul quale bisogna andare avanti.
Penso anche che alcuni segnali che abbiamo dato in tema di tassazione in rapporto al mercato del lavoro siano importanti perché uno dei principi introdotti all'interno della manovra di bilancio in questo caso, quello del più assumi meno paghi, cioè più è alta l'incidenza di manodopera che hai in rapporto al fatturato meno tasse paghi, sia un altro segnale importante di attenzione in questo caso al mondo produttivo ma anche al mondo produttivo in rapporto al lavoro che produce sul territorio che è secondo me altra materia che non dobbiamo mai dimenticare, anche se mi scuserà sono finita fuori tema, ma fondamentalmente credo che da una parte bisogna uniformare, combattere i paradisi fiscali a livello europeo, e dall'altra bisogna continuare a rendere il nostro sistema fiscale più competitivo.
 
Massimiliano Scafi (Il Giornale): Buongiorno, buon anno. Presidente, lei anni fa, una decina di anni fa, forse di più, aveva preso un partito che aveva, se non sbaglio, il 4-5%, e l'ha portato ad un traguardo attuale del 26-27%, ovviamente conquistando una larga fascia di elettorato che una volta era moderato, o comunque centrista, quindi che potrebbe essere anche un elettorato abbastanza volatile. Una volta si diceva dì qualcosa di sinistra, io gli dico perché non fa qualcosa di centro, per cercare di consolidare questo elettorato? Ad esempio potrebbe indicare Mario Draghi come candidato presidente alla Commissione europea. Lei poco fa ha detto che non è disponibile un'alleanza con i socialisti e Super Mario in questo caso potrebbe essere l’asso giusto per sbloccare la situazione. La ringrazio.
Presidente Meloni: Grazie a lei. Dunque intanto solo una precisazione. Io ho fondato un partito dieci anni fa che alle prime elezioni ha preso l'1,95 %, quindi le cose erano anche molto peggio di come sembrano. Detto questo, sul tema di Mario Draghi, anche qui cerchiamo di mettere ordine perché queste cose piacciono sempre molto alla stampa ma poi sono più complesse di quanto possano sembrare. Punto primo, io credo che sia per chi conosce i metodi di funzionamento della Commissione europea impossibile parlare oggi di chi potrebbe domani guidare la Commissione europea. Secondo, Mario Draghi come voi sapete ha dichiarato di non essere disponibile: questi sono due elementi che dobbiamo considerare. Dopodiché lei sa come la penso, io sono stata una fiera oppositrice del governo di Mario Draghi ma questo non mi ha impedito per esempio di sostenere la sua politica estera, non ci ha impedito di fare un passaggio di consegne assolutamente improntato alla lealtà, alla collaborazione, come per la verità sempre dovrebbe essere ma non è sempre così, insomma anche in segno di persone che chiaramente si rispettano. 
Sono anche contenta che una persona autorevole come Draghi oggi collabori con la Commissione particolarmente sul dossier del completamento del mercato unico, dopodiché però questo è il tema, oggi parlare del totonomi della Presidenza della Commissione europea così come dei commissari europei secondo me è buono per fare un po' di dibattito sulla stampa ma non è il tema, il vero tema che noi dobbiamo porci è che cosa debba fare la prossima Commissione, e lì io posso dirle perché questo vorrei fosse il dibattito dei prossimi mesi, non il totonomi che inevitabilmente ci ritroveremo, ma io lavoro per avere domani una Commissione europea e conseguentemente una politica europea che sappia essere più forte quando deve farsi sentire negli scenari di crisi, quando deve avere un ruolo negli scenari di crisi, più efficace, che sia più determinata nel perseguimento della sua agenda strategica e di una sua sovranità strategica per non consegnarsi a nuove, pericolose dipendenze, perché dobbiamo imparare dai nostri errori; che sia più efficace e ferma nel contrasto all'immigrazione illegale nella difesa dei propri confini esterni; che sia più, come possiamo dire, capace di armonizzare il tema della transizione della sostenibilità ambientale con la sostenibilità economica e sociale. Questi sono gli obiettivi che io mi do e chiaramente mi do l'obiettivo domani che l'Italia abbia per il tramite della propria rappresentanza nella Commissione e ritengo che l'Italia abbia le carte in regola per avere un ruolo importante in linea con il suo con il suo ruolo, con il suo peso. Questo è un altro degli obiettivi che l'Italia si dà, ma insomma da questo in poi, secondo me, tutti gli altri ragionamenti che si stanno facendo sono veramente molto, molto prematuri. 
Francesco Malfetano (Il Messaggero): Buongiorno Presidente. Senta, io mi permetto di citarla in un passaggio della conferenza stampa dello scorso anno. Lei disse: “Ho sempre pensato che la politica debba essere un passaggio transitorio nella vita di ciascuno di noi”. Alla luce di ciò io le chiedo, quindi qual è la sua posizione sulla richiesta avanzata da governatori e sindaci di centrosinistra come di centrodestra, di potersi candidare per un terzo mandato e poi allo stesso modo, al momento la riforma costituzionale per il premierato non pone limiti al Primo ministro eletto. Ha intenzione di porne qualcuno? Grazie. 
Presidente Meloni: Allora sul terzo mandato io personalmente ravviso pro e contro, sono abbastanza laica su questa materia per quello che riguarda il merito; per quello che riguarda il metodo, però, penso che sarebbe corretto che un'iniziativa di questo tipo venisse presa dal Parlamento più che dal Governo, sinceramente. Quindi, se il Parlamento intende prendere un'iniziativa di questo tipo per il terzo mandato, Sindaci, Presidenti di Regione, chiaramente io ne parlerò col mio partito di riferimento e prenderemo la nostra posizione. Non credo che sarebbe una buona iniziativa farlo dal Governo. 
Per quello che riguarda la riforma costituzionale, no, non l'ho previsto. Anche qui, se il Parlamento ritiene che ci debba essere un limite ai mandati - e la norma sarà per lunghi mesi in approvazione tra Camera e Senato - la Camera e il Senato faranno tutte le proposte del caso. Io non ho ritenuto di farlo e non lo considero necessario ma anche qui non mi creerebbe un grande problema.
 
Ileana Sciarra (AdnKronos) Buongiorno a tutti, buongiorno Presidente. Lei qualche settimana fa ha definito il 2023 un anno estremamente tosto, la cito, e volevo capire qual è stato il momento più difficile da Presidente del Consiglio di questo anno che si lascia alle spalle e qual è quello più entusiasmante. La ringrazio.
Presidente Meloni: Guardi, soprattutto il primo, un po' difficile da selezionare. Politicamente parlando, chiaramente, probabilmente Cutro è stato il momento più difficile, nel senso che, chiaramente, 94 persone che muoiono e l'accusa che è colpa tua, insomma sono una cosa che pesa, no? Anche se non ritengo che sia colpa mia ovviamente, ma insomma anche solo l'accusa pesa. Ma ce ne sono stati diversi di momenti complessi sicuramente, così come ce ne sono stati di momenti belli, entusiasmanti, penso che alla fine si possano mettere insieme tutti i momenti in cui riesco a stare veramente in mezzo alla gente. 
Mi è capitato spesso, perché lì si vive una realtà molto diversa da quella che si rischia di percepire nel palazzo e per una persona come me che chiaramente ha bisogno del consenso dei cittadini, che ha bisogno di sapere che quello che sta facendo lo sta facendo per qualcuno, vedere quel supporto, la gente che ti incita, che capisce che bene o male - magari non è sempre d'accordo su tutto - ce la stai mettendo tutta, quello per me è l'unica benzina possibile e quindi tutte le volte che riesco a stare in mezzo alla gente come voglio starci, ecco questo mi rende contenta.
 
Sebastiano Sterpa (Tg5): Signora Primo Ministro, buongiorno. L'argomento che vorrei affrontare è la via della seta. Dunque, lei ha consegnato circa un mese fa a Pechino una nota per disdire l'intesa della seta, no? Ricordate che l'Italia è stata l'unico Paese del G7 a siglarla, che è stato un errore, era una sua promessa elettorale. Cioè, però adesso comunque è una Cina che ha guadagnato qualcosa con l'Italia aumentando le sue esportazioni, invece c'è un'Italia che forse adesso rifiuta dei benefici che potevano arrivare. Ci spiega che obiettivi ha? Cioè lei punta gli interessi commerciali principalmente verso cosa? Verso India, verso Africa, verso America? 
Presidente Meloni: Grazie a lei, scusi, io ho preso la decisione che ho preso sul tema della via della seta intanto per coerenza con quello che ho sempre pensato sulla adesione italiana della via della seta, unico Paese del G7 a far parte della via della seta. A maggior ragione sono convinta di questa decisione sulla base dei risultati che sono arrivati con la via della seta, perché poi si fanno delle scelte, si valutano i risultati e si decide che cosa fare. Allora, qui qualche dato può essere utile. 
Al tempo ci si disse che l'ingresso dell'Italia nella Belt and Road assicurava un riequilibrio della bilancia commerciale tra Italia e Cina, cioè la differenza tra quello che importi e quello che esporti. Che cosa dicono i dati? I dati dicono che il saldo della bilancia commerciale dal 2019 a oggi è diventato sempre più sfavorevole per l'Italia, è passato da meno 18 miliardi nel 2019 a meno 41,44 miliardi di ora. Cioè l'adesione alla via della seta non è servita a riequilibrare importazioni e esportazioni, ma è semmai servita a fare entrare in Italia molti più prodotti cinesi. 
Dopodiché si garantiva la massima reciprocità, ma la massima reciprocità non c’è ancora, ma questo non lo stabilisco io, lo stabilisce la Commissione europea che dice che tra Cina e mercato europeo non c'è reciprocità e quindi anche qui temo che non abbia funzionato e un accenno lo meritano anche gli investimenti diretti. Gli investimenti diretti cinesi in Italia sono passati da 657 milioni nel 2019 a 140 nel 2022, chiaramente qui bisogna però tenere conto di norme che sono intervenute a livello europeo che non hanno aiutato, perché voglio essere onesta. In compenso gli investimenti diretti italiani in Cina sono passati da 672 milioni nel 2019 a oltre un miliardo e cento. 
Secondo me non era una scelta politicamente giusta, ma è stata anche una scelta economicamente inefficace. Questo però non vuol dire che io voglia rivolgere altrove... Sa che cosa mi ha colpito della via della seta? Che Nazioni europee che non sono e non hanno mai aderito alla via della seta abbiano un volume di cooperazione con la Cina significativamente superiore al nostro. Che vuol dire? Vuol dire che, come ho già detto in passato, non c'è bisogno necessariamente della via della Seta come unico strumento per avere buone relazioni commerciali con la Cina. E io intendo rilanciare le relazioni con la Cina. Intendo onorare il mio impegno di recarmi su invito del Presidente Xi Jinping a Pechino quanto prima, ritengo che si possano fare altri accordi che, anche al di fuori della via della seta come hanno dimostrato tutti gli altri paesi europei, possano rafforzare la nostra cooperazione, siamo due Nazioni millenarie, antichissime, che vantano storicamente buoni rapporti; non c'è da parte mia e non c'è stato alcun intento, come posso dire, da parte nostra punitivo, cioè di prendere le distanze, è una scelta e questa scelta qui secondo me non ha funzionato e quindi bisogna immaginarne delle altre e credo che si debbano rilanciare sia i rapporti e gli accordi con la Cina e anche come già stiamo facendo tra l'altro favorire anche lì investimenti cinesi che sicuramente in molti campi possono essere interessanti.
 
Alfonso Raimo (AFPOS Italia): Buongiorno Presidente. Volevo chiederle a proposito delle candidature alle europee, lei ci ha detto che è in corso una riflessione che la riguarda personalmente, volevo chiederle se riguarda anche i ministri del suo Governo, se potranno essere candidati e se questo apre a ipotesi di rimpasto. E poi volevo chiederle se tra le ipotesi c'è anche la candidatura del generale Roberto Vannacci. A tal proposito le chiedo se lei crede di vivere in un mondo al contrario e, se ha letto il libro, cosa ne pensa?
Presidente Meloni: Non ho letto il libro, a volte mi trovo in un mondo al contrario. Non mi sto occupando delle candidature di Fratelli d'Italia e dei vari partiti, su questo purtroppo non so dirle niente. Per quello che riguarda i ministri, se lei mi paventa l’ipotesi di un rimpasto direi che abbiamo già risolto il problema per le candidature dei ministri perché io non auspico, non voglio e non lavoro a un rimpasto dei ministri del Governo. Sono contenta della mia squadra, tutto si può migliorare, chiaramente sono contenta del clima che c'è, sono contenta del lavoro che stiamo facendo e quindi non ragiono di rimpasto. Poi quello che faranno i vari partiti nelle candidature lo valuteremo caso per caso e quando i problemi si porranno.
Per ora noi abbiamo solamente parlato dell'ipotesi di candidare i tre leader dei partiti della maggioranza, come dicevo questa è una scelta che secondo me è corretto fare insieme, del resto mi pare molto presto, non ne abbiamo parlato e non mi sono mai posta il problema, ma sicuramente io non lavoro per ottenere un rimpasto, se questa poteva essere la domanda nascosta, non lavoro per ottenere un rimpasto. 
 
Lanfranco Palazzolo (Radio Radicale): Buongiorno Presidente, Beniamino Zuncheddu è un cittadino che ha passato in carcere quasi 33 anni e da 3 è in corso il processo di revisione dal quale emerge la sua estraneità ai fatti. Dall'inizio del 2023 fino ad oggi sono 67 i detenuti in carcere e non pochi sono ogni anno gli agenti di polizia penitenziaria che si tolgono la vita. Gli uni e gli altri sono costretti a vivere in condizioni indecorose. Ritiene che sia necessaria ed urgente una riforma della giustizia e della politica penitenziaria? Le auguro buon anno Presidente. 
Presidente Meloni: Grazie a lei, grazie a lei, davvero buon anno. Sulla riforma della giustizia ho già detto. Sul caso Zuncheddu chiaramente sono rimasta molto colpita anche io, così come rimango molto colpita dal numero di questi casi che purtroppo in Italia ancora ci sono. Stimati, negli ultimi 30 anni, in media mille casi di cittadini che ogni anno sono vittime di ingiusta detenzione o di errore giudiziario. 
Nel 2022 sono diminuiti a circa la metà, sono comunque numeri molto alti e sono soprattutto dei numeri molto alti per i casi di ingiusta detenzione che sono probabilmente anche frutto di un uso, come posso dire, eccessivo della carcerazione preventiva e qui lo dico per dire che siamo intervenuti come lei sa, perché il Ddl Nordio che è attualmente all'esame del Senato affrontava con due precisi interventi normativi il tema dell'applicazione delle misure di carcerazione preventiva senza depotenziare chiaramente il lavoro della magistratura e cioè dice che prima di mettere qualcuno in carcere, intanto questo qualcuno deve essere sentito non solo dal Pubblico ministero ma anche dal Giudice, che si decide in forma collegiale. Quindi abbiamo cercato di rendere la normativa anche più capace di circoscriversi alle reali necessità. 
Sul piano della politica carceraria in generale anche qui ereditiamo una situazione che è obiettivamente molto complessa con sovraffollamento cronico di circa il 120%, 60 mila detenuti circa a fronte della capienza delle nostre carceri che si aggira intorno ai 50 mila. Chiaramente io che non credo che questo problema si possa risolvere con le amnistie, gli indulti o gli svuotacarceri, devo cercare un'altra soluzione. 
Quello che abbiamo fatto finora da una parte è stato per esempio rafforzare il personale di polizia penitenziaria come mai era stato fatto in passato e dall'altra ampliare la capienza delle carceri che è il lavoro che stiamo facendo e che abbiamo fatto e che si fa sia con gli 80 milioni di euro che sono previsti nel Pnrr per otto nuovi padiglioni detentivi, abbiamo anche sbloccato 166milioni di euro che erano sempre destinate a ampliare l'edilizia carceraria, la ristrutturazione delle carceri che erano bloccati da diverso tempo. Chiaramente anche su questo bisognerà fare di più ma questa è la direzione verso la quale dobbiamo andare.
Da una parte garantire che alcuni strumenti vengano utilizzati in modo non eccessivo anche producendo i problemi che ci siamo detti e dall'altra trovare una soluzione strutturale al problema delle carceri che secondo me non è quella di tagliare i reati ma è quella di aumentare le carceri.
 
Tommaso Ciriaco (la Repubblica): Buongiorno Presidente. Senta Presidente, una domanda e una precisazione se posso, velocemente. Le chiedo se lei avrebbe qualcosa in contrario per la nuova Commissione europea a costruire un'alleanza con Marine Le Pen e l'AfD tedesca. Le ricordo che l'AfD sono ad esempio quelli che hanno proposto classi miste per i disabili in Germania. Non mi risponda per favore che si deciderà dopo il voto, perché le chiedo se in termini di principio, diciamo, lei pone un veto in partenza su questo tipo di alleanza. Se può rispondermi in questa maniera. Una precisazione se posso, grazie. 
Torno a quello che ha detto prima, perché in realtà ricalca quello che aveva detto anche ad Atreju il 17 dicembre scorso, lo leggo velocemente: “noi verremo contrastati con ogni mezzo, anche in un proprio legittimo temo, ma in fin dei conti un bene, perché ti spingono a fare meglio”. Allora io credo Presidente che di fronte a queste parole così gravi, poi ripetute anche oggi qui, credo sia doveroso, vista la gravità di queste accuse, dirci a chi, a cosa si riferisce, soprattutto cosa intende per mezzi non legittimi, se ci può fare chiarezza su questo punto. Grazie.
Presidente Meloni: Guardi, non ritengo di dover dire di più su questo. Io ritengo semplicemente di dover ribadire che non sono una persona ricattabile, basta, questo è. E quindi, le ho detto banalmente che mi è capitato in questo anno di capire delle volte che alcune persone ritengono di aver avuto in passato, non lo so, ruoli che io non ritengo di dover dare, basta. Non ho molto da dire su questo, ho da dire che sono una persona che sceglie sempre liberamente, ma non vuol dire che altri si siano fatti condizionare per capirci, vuol dire che io non sono una persona che si fa condizionare, ma questo è un manifesto della mia storia politica e lo ribadisco tutte le volte che posso. Non sono una persona che si fa condizionare, non sono una persona che si fa ricattare. Penso che questo debbano fare i politici e sicuramente è quello che faccio io, non ho altro da dire su questo.
Per quello che riguarda Le Penne e AfD. Intanto lei ha citato la Commissione, torno al tema, in questo caso è il Parlamento e non la Commissione, perché la Commissione sono governi e non sono partiti di governo quelli che lei cita, quindi non è un tema che si pone per la Commissione, è un tema che si pone per il Parlamento; la maggioranza è in Parlamento. Io normalmente non sono una persona diciamo che ama dare patenti anche per ragioni di storia, come lei sa sono due partiti che non fanno parte del partito europeo che io ho l'onore di guidare che è il Partito dei Conservatori Europei. Credo che, mi pare evidente oggi, con AfD ci siano delle distanze insormontabili, potremmo citarne diverse, ma insomma partire dal tema del rapporto con la Russia sul quale invece per esempio il Rassemblement National di Marine Le Pen secondo me sta facendo un ragionamento interessante. Dopodiché, ripeto, non sono una persona che ritiene di dover distribuire patenti e ritengo che una riflessione che va fatta è che quando ci sono dei partiti in grandi democrazie europee che prendono il 20% il 30% dei consensi, ci si deve anche interrogare su come rispondere a quei cittadini, ma questo non lo dico per me, lo dico rispetto al tema delle classi dirigenti europee, perché evidentemente qualcosa non funziona delle risposte che si stanno dando, questo è sicuramente una valutazione che va fatta. Dopodiché, chi più distante, chi meno distante, io lavoro per ora soprattutto con i conservatori europei e questo mi interessa. 
 
Federica Valenti (Agi): Buongiorno Presidente. Llei ha definito anche poco prima la riforma costituzionale la madre di tutte le riforme, la riforma più importante. È chiaro che se verrà approvata dal Parlamento e dal referendum, che a questo punto sembra inevitabile, sarà necessaria una riforma della legge elettorale. La mia domanda è quale modello lei vede più adatto al premierato? Se ritiene che ci sia una soglia minima per raggiungere, ottenere il premio di maggioranza che va fissata e se crede nell'abolizione delle liste bloccate, con la fedeltà alla posizione sempre espressa da Fratelli d'Italia a favore delle preferenze.
Presidente Meloni: Allora guardi, qual è il modello è una cosa sulla quale non ho ancora ragionato, qual è in generale il modello di legge elettorale e tra l'altro anche questa è una materia che probabilmente spetterebbe in via prioritaria al governo. Posso darle le due risposte precise che lei mi ha chiesto. La soglia ci deve essere per forza perché lì c'è una materia costituzionale che lei ricorda arriva già da a vecchie sentenze della Corte Costituzionale che dice che per il premio in maggioranza ci vuole, e che in generale ci vuole un range che non sia troppo alto tra i voti che si prendono alle persone che si che si eleggono. Come lei sa io sono favorevolissima alle preferenze e quindi al ritorno delle preferenze, l'abolizione delle liste bloccate lo sono sempre stato, sono stata l'unica che ha avuto il coraggio, lo dico anche a quelli che oggi ce lo spiegano, di portare in aula gli emendamenti in tutte le leggi elettorali puntualmente proposte a sei mesi dal voto per tentare di apparecchiarsi il risultato delle elezioni, non ha mai funzionato. Però abbiamo avuto molte leggi elettorali che sono cambiate e in tutte queste leggi elettorali che sono cambiate o in tutte quelle in cui ho avuto la possibilità, io ho presentato un emendamento per introdurre le preferenze che è stato puntualmente bocciato, quindi io sono assolutamente favorevole. Poi bisogna valutare con il Parlamento quali sono gli altri partiti che sono favorevoli. 
 
Livio Cipriano (Agenzia Nova): Buongiorno Presidente, buon anno. Nel Ddl Capitali, che è stato approvato in prima lettura in Senato, c'è una norma sulla nomina dei consigli di amministrazione che, senza scendere in tecnicismi, rischia di rendere ingovernabili alcuni gruppi nazionali con la conseguenza di una fuga di investimenti esteri. Volevo sapere se è qualcosa all'attenzione del governo e che cosa ne pensava. Grazie. 
Presidente Meloni: Guardi, penso che questa lettura che è stata data non sia corretta, cioè la lettura per la quale si rischia di renderli ingovernabili, si rischia di allontanare gli investimenti. Quello che questa norma fa, di fatto, è limitare il meccanismo attraverso il quale in alcuni casi si perpetuano all'infinito i CDA a prescindere dai soci. E chiaramente al mercato normalmente una previsione che rafforza il peso degli azionisti piace, per cui io ci vedo una norma che consente forse di avvicinare investimenti rispetto a qualcosa che non ha sempre funzionato perfettamente in passato.
 
Edoardo Romagnoli (il Tempo): Presidente, a questo punto buon pomeriggio e buon anno. Hanno suscitato polemiche le parole della senatrice di Fratelli d'Italia, Lavina Mennuni, che ha detto che la prima aspirazione delle ragazze deve essere diventare madri. Lei che ne pensa, è d'accordo? 
Presidente Meloni: Guardi, allora intanto io ho sentito molto spesso polemiche su frasi di questo genere, anche su cose che ho detto io in passato, su quello che ha detto il Ministro Roccella. Riguardo la dichiarazione alla quale lei fa riferimento, io non so dirle se la parola aspirazione sia una parola giusta, però posso dirle una cosa: io sono Presidente del Consiglio dei Ministri, sono forse la donna considerata oggi, che potrebbe temporaneamente essere considerata, tra le più affermate in Italia; e se lei mi chiedesse cosa scegliere tra la Presidenza del Consiglio dei Ministri e mia figlia Ginevra, io non avrei dubbi, come qualsiasi altra madre. Perché? Per questo dico che non so se aspirazione sia la parola giusta, perché la maternità ti regala qualcosa che nessun altro traguardo ti può regalare. Se il concetto è questo lo condivido.
Qual è il concetto che non condivido? Il concetto che io non condivido e non condividerò mai è che un traguardo debba toglierti l'opportunità dell'altro. 
Molto spesso quando io mi sono occupata e quando ci siamo occupati di politiche per la maternità, per la natalità, ci è stato detto le politiche per la maternità e per la natalità sono nemiche del lavoro delle donne. Non lo accetto. 
E il modello non sono io guardi. Si citava prima Ursula von der Leyen, Presidente della Commissione Europea, sette figli; Roberta Metzola, Presidente del Parlamento Europeo, quattro figli; si può fare. Si può fare. 
Allora qual è il messaggio che secondo me va dato? Il messaggio che secondo me va dato è non c'è bisogno di rinunciare una cosa per un'altra, fai tutte le scelte libere della tua vita, quello che dobbiamo fare noi è costruire gli strumenti per favorirlo, particolarmente nel rapporto tra maternità e mercato del lavoro. E non è un caso che io mi sia occupata e noi ci siamo occupati col governo prevalentemente delle madri lavoratrici, perché se lei guarda i provvedimenti che noi abbiamo portato avanti, sono concentrati sulle madri lavoratrici, e in generale sui genitori lavoratori - quindi il tema dell'estensione del congelato parentale per entrambi i genitori, il tema della decontribuzione per le mamme lavoratrici che hanno più di due figli, il tema dell'asilo per il secondo figlio gratis, il fringe benefit che aumenta se sei un dipendente con figli.  Io voglio smontare il racconto che se tu metti al mondo un bambino ti precludi altre possibilità, che in parte è un racconto in parte no, perché è vero che le donne sono ancora troppo discriminate soprattutto per il fatto di essere potenziali madri o madri e quindi io voglio lavorare su questo, perché non accetterò mai di piegarmi all'idea che la maternità debba diventare nemica di altre possibilità che hai nella vita.
Nient'altro di quello che puoi fare nella vita, secondo me, ti può regalare le emozioni che ti regala la maternità, ma questo non deve precluderti tutti gli altri traguardi che puoi portare avanti. Questo è quello per cui io lavoro e questo è, diciamo, anche dimostrato da quello che in questo anno il Governo ha portato avanti. 
 
Teresa Trillo (Radio 24): Buongiorno Presidente. Io tornerei su un tema economico, di fatto le pensioni. La manovra quest'anno proroga, solo per quest'anno, quota 103 inasprendo alcuni requisiti. Per quest'anno cosa intende fare? Intende riaprire il cantiere sulla riforma delle pensioni anche proprio sulle uscite anticipate che è un tema mai risolto anche con un confronto con i sindacati? Grazie. 
Presidente Meloni: Guardi, penso che il tema delle pensioni vada affrontato in maniera più organica di quanto si sia fatto finora anche da noi, è sicuramente una materia che va affrontata anche con le parti sociali soprattutto se le parti sociali hanno voglia di fare questo lavoro con noi. 
Posso dirle che io però sono soprattutto fiera del lavoro che abbiamo fatto particolarmente con l'ultima manovra di bilancio sulle pensioni dei giovani, perché questo è un tema che tutti hanno fatto finta di non vedere e cioè che noi stiamo mantenendo il nostro sistema pensionistico scaricandolo su chi non si può difendere e che c'è un gap di garanzie tra chi oggi va in pensione e chi ci andrà fra 30anni che è enorme. 
Allora abbiamo cominciato a mettere da questo punto di vista qualche paletto e io lo considero un elemento molto importante. Chiaramente la sostenibilità del sistema pensionistico va costruita con un equilibrio: deve essere il sistema migliore possibile, ma deve essere uguale per tutti. E questo è qualcosa che oggi ha dei problemi che vanno affrontati, per cui io penso che vada affrontato in maniera organica. So che ci sta lavorando il Ministro Calderone, so che su questo c'era anche appunto una richiesta dei sindacati a confrontarsi, a partecipare, forse un lavoro già avviato - adesso sto andando a memoria -, e penso che sia cosa estremamente proficua.
 
Simone Canettieri (Il Foglio): Buongiorno Presidente. Ritorno sul caso Pozzolo, perché secondo molti osservatori ha rivelato un problema di classe dirigente che lei, in un certo senso, questa mattina ha strigliato e avvisato. Il suo partito, visto un po’ da lontano da noi, sembra avere una struttura di quando era al 4%, quasi a conduzione familiare, però i sondaggi, come tutti sappiamo, la danno al 30%. Le chiedo allora se non pensa che in prospettiva sia necessario allargare il suo partito alla società italiana, alle forze migliori, anche a tradizioni politiche diverse, lanciando magari dopo le europee un partito unico, quello dei conservatori? Era un'idea di cui lei spesso ha parlato e quindi le chiedo se coltiva questo sogno e magari anche quello di - che non sarebbe un sogno ma un progetto - archiviare la fiamma dal simbolo dopo le europee, qualora dovesse nascere questo nuovo partito. Grazie.
Presidente Meloni: Grazie a lei, guardi, sono tutte cose sulle quali attualmente non ho la testa. Sicuramente una mia aspirazione è quella di rappresentare sempre più cittadini. Mi pare anche di averlo fatto sia nella classe dirigente di Fratelli d'Italia - poi torniamo sulla conduzione familiare - sia in tema di candidature di Fratelli d'Italia e di allargamento della classe dirigente a nuove culture, a nuovi mondi che non erano propri della destra politica, che si sono avvicinati al nostro partito, che oggi collaborano portando il loro valore aggiunto. Questo è un lavoro che sicuramente bisogna continuare a fare, che bisogna continuare a fare nel rapporto con la politica, che bisogna continuare a fare nel rapporto con la società civile, cioè che bisogna continuare a fare. 
Per quello che riguarda il rafforzamento della classe dirigente, ripeto, io non ho la lettura da lontano che avete voi, ho quella da vicino di una persona che il partito lo conosce e ho molta più stima della classe dirigente di Fratelli d'Italia di quanta ne legga molto spesso sui quotidiani, ma anche qui non vuol dire che non si possa lavorare sempre per continuare tutti a crescere, fare sempre meglio il proprio lavoro, che in alcuni casi si sbaglia e che quando si sbaglia si debbano dare i segnali che vanno dati, come accade in tutte le migliori famiglie.
Però sul tema della conduzione familiare mi consenta di tornarci, Canettieri, perché colgo le sfumature e questa accusa continua di familismo che viene rivolta a Fratelli d'Italia comincia a stufarmi. 
Allora voglio fare questo esempio. Nell'attuale legislatura ci sono almeno due coppie di coniugi, entrambi parlamentari. Sono entrambe a sinistra, una nel PD e una in sinistra italiana. In sinistra italiana c'è complessivamente un gruppo di otto persone, quindi queste due persone fanno il 25% del gruppo. Non ho mai sentito l'accusa di familismo e sa cosa? Sarebbe stato sbagliato farla. Perché chi conosce la storia politica di chi milita nella politica sa che la politica spesso diventa tanto altro, sa che quando tu dedichi alla politica tutto quello che hai accade che le persone che fanno politica con te diventino anche i tuoi amici, i tuoi fidanzati, tuo marito e tua moglie, ma questo non vuol dire togliere il valore di un militante politico. E come vale per le persone delle quali sto parlando, alle quali nessuno ha mai posto il problema del familismo e sicuramente non l'ho mai posto io che ho rispetto della militanza politica, non accetto che questo lavoro si faccia con me perché mia sorella è militante da 30 anni di Fratelli d'Italia, lavora a Fratelli d'Italia. Ha ragione, forse la potevo mettere in una partecipata statale come è stato fatto per diversi altri parenti, ma non me la sono sentita, l'ho messa a lavorare nel partito mio.
 
Emilia Patta (il Sole24Ore): Salve Presidente, auguri di buon anno. Il 2024 parte con prospettive non proprio rosee per l'economia perché, da una parte, il nuovo patto di stabilità, che lei ha definito un buon compromesso, un passo avanti, comunque non consente di ricorrere all'extra deficit come pure quest'anno è stato fatto e, dall'altra, le stime del PIL si stanno abbassando - ricordiamo l'ultima di Banca d’Italia dà il PIL in crescita allo 0,6 quando il governo aveva previsto 1,2. Quindi margini più stretti. La mia domanda è se si sente di escludere una manovra correttiva in corso d'anno. 
Presidente Meloni: Atteso che chiaramente tutti i Paesi europei hanno fatto previsioni che sono state in corsa aggiornate per la situazione nella quale ci troviamo e che comunque io sono contenta del fatto che l'Italia per la prima volta dopo diversi anni abbia una crescita stimata anche dalla Commissione europea superiore alla media europea, atteso anche - per precisazione - che il nuovo Patto parte dal 25 e non dal 24, mi pare molto presto per parlare di manovra correttiva, nel senso che chiaramente noi manterremo come sempre aperto il nostro osservatorio, che ci sono delle questioni, dicevamo prima, dei tassi di interesse che vanno chiaramente valutate e viste, e in corsa si valuterà che cosa bisogna fare sulla base di quello che accadrà.
Approfitto anche per dire che comunque io penso dobbiamo cercare di guardare un po’ più le luci che le ombre e che nella nostra economia con tutte le difficoltà che stiamo affrontando e che affrontiamo, vediamo qualche segnale incoraggiante, perché ho detto della crescita, e la borsa italiana, penso qualcuno l'ha scritto, l'abbiate letto tutti, ha fatto quest'anno la migliore performance del mondo. Una volta che siamo i primi, diciamolo, diciamolo: in questo siamo stati i primi. Lo spread, anche qui, che era a 220 punti base, lo dico per utilizzare un metro che piace spesso più a voi che a me, era a  220 punti quando questo governo si è insediato, è stabilmente sotto i 160 punti. I dati sull'occupazione, altra cosa insomma sulla quale dovremmo essere tutti contenti, con una serie di record occupazionali, record di numero di occupati, record percentuale di occupazione, record di contratti stabili, record di aumento di occupazione femminile. Ci sono dei segnali incoraggianti, non vuol dire che sono soddisfatta, contenta, no, vuol dire che incoraggiano a fare ancora meglio ma che anche noi ogni tanto dobbiamo cercare di gioire delle poche cose che vanno bene.

Giulia Di Stefano (Tg2): Buon pomeriggio e buon anno. Quanto accaduto in Iran ieri potrebbe comportare un'escalation delle tensioni in Medio Oriente e tra l'altro tra poco ricorrerà anche il secondo anniversario dall'inizio del conflitto in Ucraina. Volevo chiederle se questo 2024 potrà essere l'anno dell'inizio di un percorso di pace e quali saranno le strategie italiane su questo. Grazie. 
Presidente Meloni: Guardi, la definizione della tempistica su un percorso di pace chiaramente non dipendono da me. Io posso dirle come secondo me si costruisce la pace in questi scenari e in parte l'ho già detto per quello che riguarda l'Ucraina, differentemente da quello che sostiene chi dice che non dovremmo mandare armi all'Ucraina perché così si produce un'escalation del conflitto, io credo che sia l'esatto contrario.
L'unica possibilità che in Ucraina c'è di arrivare a un qualsiasi tavolo, a una qualsiasi soluzione diplomatica, a un qualsiasi tavolo di trattativa e mantenere equilibrio tra le forze in campo e se noi avessimo fatto quello che ci era stato proposto da chi dice che non dobbiamo sostenere l'Ucraina noi non avremmo avuto nessuna pace, avremmo avuto un'invasione, quindi una guerra più vicina a casa nostra. Questa è la realtà dei fatti e questo è quello che noi lavoriamo per fare. 
Per quello che riguarda il tema del Medio Oriente, noi abbiamo lavorato dall'inizio per evitare un'escalation di questo conflitto, perché l'escalation di questa crisi potrebbe avere conseguenze che io considero inimmaginabili. Lo abbiamo fatto, come lei sa, intanto mantenendo una posizione molto equilibrata. 
La posizione italiana è forse stata una delle posizioni riconosciute come maggiormente equilibrate. Lo abbiamo fatto da una parte ovviamente condannando gli attacchi terroristici di Hamas difendendo e sostenendo il diritto di Israele a esistere e a difendersi. Approfitto però anche per fare un nuovo appello a Israele a preservare l'incolumità della popolazione civile. Lo abbiamo fatto e lo facciamo occupandoci di quella popolazione civile con una serie di iniziative umanitarie che condividiamo particolarmente con i paesi arabi, credo che sia un altro segnale molto importante.
Noi abbiamo lì la nave Vulcano che è una nave ospedale sulla quale lavorano anche medici qatarini. Quando io sono stato alla COP28, Emirati Arabi Uniti, ho portato con me un'equipe di medici pediatrici del Gaslini, del Bambino Gesù, che andavano a lavorare per curare prevalentemente bambini civili che erano stati presi da casa anche grazie al lavoro dei nostri militari, che sono diverse le iniziative che portiamo avanti in questo senso, credo che il dialogo con i Paesi arabi in questo momento sia fondamentale. È la ragione per la quale io sono stata e lo rivendico l'unica leader di una Nazione del G7 ad essere presente alla Conferenza del Cairo a livello di leader, credo che questo sia fondamentale. 
Così come credo che sia fondamentale lavorare da ora per una soluzione strutturale per il problema palestinese. Io credo che questo sia nell'interesse di tutti, credo che sarebbe un errore dire prima distruggiamo Hamas e poi ne parliamo, perché uno degli strumenti più efficaci per svelare il bluff di Hamas, che non ha alcun interesse per la causa palestinese, è lavorare seriamente sulla soluzione strutturale del problema palestinese e questo è quello che io sto portando chiaramente nei vari organismi multilaterali dei quali faccio parte. Credo che su questo, per esempio, l'Unione europea possa giocare un ruolo sicuramente rilevante e forse dovrebbe giocarlo in maniera più coesa.
Maria Elisa Saltarelli (Prima pagina Tv): Buon pomeriggio Presidente, le faccio gli auguri di buon anno, faccio gli auguri a tutti i colleghi presenti. Allora la mia domanda è questa: abbiamo parlato oggi in maniera un po' di striscio di immigrazione illegale e immigrazione legale, vorrei una sua considerazione su un fenomeno che è conseguente all'immigrazione, che è quello del processo di islamizzazione che sta avvenendo in alcuni territori, in alcune aree della nostra Nazione. Avrà sentito parlare della cittadina di Monfalcone, 30.000 abitanti, provincia di Gorizia. Da tempo il sindaco lamenta una situazione di forte tensione perché oltre il 34% della popolazione è di fede musulmana. Questo ovviamente sta generando una difficoltà di coabitazione ed è la prova che forse non è sempre facile questa convivenza. Queste sono le parole del sindaco: se entro dieci anni non mettiamo un freno, non facciamo degli interventi, mettiamo a dura prova la nostra cultura, la nostra identità. Ora da lei che è un Capo di governo di una coalizione che ha una forte anima identitaria, vorrei sapere: è necessario secondo lei iniziare a monitorare il fenomeno, ad attenzionarlo maggiormente? Le ringrazio.
Presidente Meloni: Ma guardi, io dedico attenzione a questo fenomeno da diverso tempo, come probabilmente lei sa, nel senso che il tema non è legato al fatto che ci siano persone che provengono da un'altra cultura, che vivono da noi; il tema è che sul piano delle norme fa fede la Nazione nella quale si vive, e cioè che non si può ritenere che se nella sua cultura - questo lo dico anche rispetto ad alcune cose che ho letto - è consentito, allora ci sono delle attenuanti rispetto a determinati reati, come picchiare le donne. Ecco, su questo io credo che dobbiamo essere molto fermi. Chiaramente una scelta libera quella di vivere qui e tutte le culture portano un valore aggiunto, ma non possono mai essere predominanti rispetto alle norme dello Stato italiano, che si rispettano se si sceglie di vivere in Italia. Questa credo sia la cosa più banale del mondo ed è quella che lavoriamo per far rispettare.
 
Valentino Russo (GR Rai): Buongiorno Presidente, auguri. Coraggio è quasi finita. Lei ha detto che i rapporti con gli alleati di governo sono buoni, a volte complicati naturalmente. Ci sarà la campagna elettorale per l'Europa, dove inevitabilmente andrete ognuno per conto suo e poi si parlerà di alleanze subito dopo il voto, però non ci saranno solo le europee perché nel 2024 si vota anche per le amministrative, saranno amministrative anche piuttosto importanti, sono cinque regioni, città come Firenze, Bari, insomma, lì riuscirete a trovare una compattezza, un accordo sulle candidature? Sappiamo che ci sono state parecchie discussioni piuttosto accese. 
Presidente Meloni: Guardi, noi siamo, come si dice, famosi per discussioni che sono anche accese ma anche per risolverle poi, no? Nel senso che tra persone che si parlano chiaro e che hanno rapporti di reciproca lealtà e fanno un percorso insieme, è normale che quando non siete d'accordo lo si dica e lo si dica con chiarezza, sapendo che lo si dice perché si deve risolvere il problema. E' quello che confido accadrà anche stavolta, cioè il tavolo delle amministrazioni, un tavolo per le candidature delle amministrative nel quale sono rappresentati tutti i partiti che compongono la maggioranza, che sta cominciando a lavorare, vorremmo questo sì - anzi lo faccio io come appello - non arrivare troppo a ridosso delle elezioni per selezionare i candidati, parlo per i candidati diciamo sindaco soprattutto, insomma per i candidati alle cariche monocratiche, perché chiaramente più si avvicina il voto e più anche il clima diventa arroventato, ma anche per consentire di fare al meglio la campagna elettorale. Però, ripeto, lo abbiamo sempre risolto in passato, si figuri se non lo risolveremo adesso. Ci sono in alcuni casi punti di vista diversi dei territori che esprimono e devono affrontare queste elezioni, non è una cosa che mi preoccupa francamente, mi preoccupa che lo facciamo un po' tardi, ecco, se posso dire una cosa, spero che si riescano a identificare i candidati comuni il prima possibile.

Carlo Parisi (Giornalisti Italia): Presidente, buongiorno. Premesso che libertà di stampa non è licenza di diffamare, ed è dovere del giornalista tutelare il diritto della persona, soprattutto di chi non ha diritto di tribuna e spesso incidentalmente si vede sbattere in prima pagina come un mostro. Io, come tutti i colleghi, sono qui perché mi indigno davanti alle mancate risposte, non certo mi privo del diritto di porre le domande. Alla donna e alla giornalista dico perché proprio stiamo leggendo, abbiamo letto nelle ultime ore che una delle notizie più importanti è che Chiara Ferragni torna sui social dopo 16 giorni. In una società sempre più condizionata dagli influencer e dall'intelligenza artificiale che rendono labile il confine tra il concreto e l'effimero, quanto è importante tutelare e incentivare l'informazione professionale di qualità? Buon anno e buon lavoro. 
Presidente Meloni: Guardi l'ho detto in apertura, lo considero oggettivamente molto importante, lo considero utile a tutti, credo che il combinato disposto tra l'impatto e l'intelligenza artificiale è già quello dei social media, come siamo abituati a conoscerlo, rischino di avere un impatto, non so come dirlo senza rischiare di dire una cosa che può essere letta male, ma insomma di livello, di approfondimento culturale anche rispetto soprattutto alle giovani generazioni che sono quelle che oggi mi spaventano di più e quindi tutto quello che da questo punto di vista si può fare sono disposta a farlo. 
Credo sempre però che chiunque abbia delle responsabilità, e noi siamo tutte persone che qui hanno delle responsabilità, debba ovviamente anche lavorare per esercitare al meglio quella responsabilità e quindi una parte di lavoro dipende da ciascuno, un pezzetto di questo lavoro dipende da ciascuno di noi. Poi le norme e quello che riguarda la politica, chiaramente soprattutto competenza nostra, la deontologia è dimostrare che è più utile informarsi su un quotidiano che sui social, perché c'è un lavoro che viene fatto con estrema serietà, questo dipende insomma più da voi. Per quello che riguarda gli influencer, il ritorno di Chiara Ferragni non ho nulla da dire, figuriamoci, salvo che mi ha molto la reazione scomposta della sinistra quando io ad Atreju ho espresso un concetto che credevo la sinistra dovesse condividere e cioè che ha più valore chi produce un pandoro per dire che chi lo griffa, che ha più valore chi produce quell'eccellenza italiana che chi la mette in mostra.
Ho detto una cosa di una banalità totale che tra l'altro dovrebbe avere qualcosa a che fare col mondo operaio, insomma, queste cose.. invece loro se la sono presa perché ritenendo che io attaccassi Chiara Ferragni, pure se chiaramente c'era un riferimento ma non l'ho citata personalmente, sembrava che sia attaccato Che Guevara e vabbè, il mondo cambia e il caso è stato creato da questo, ma voglio dire sono contenta che insomma non c'era da parte mia volontà di attaccare alcuno, ponevo un fatto diciamo di valore su chi davvero fa l'eccellenza italiana. Dopodiché c'è invece su tutto il resto sicuramente una questione che questa vicenda mi ha fatto balzare agli occhi che è il tema della trasparenza sulla beneficenza. Forse quello è un tema sul quale bisogna lavorare perché altrimenti si rischia che magari il caso singolo possa poi impattare su invece una cosa fondamentale che è la beneficenza.
Allora forse semplicemente capire quali siano oggi le regole di trasparenza ed eventualmente immaginarne di migliori, questo può essere utile per tutti. È una cosa sulla quale sto ragionando. Signori, grazie a tutti e buon anno ancora. Grazie a tutti e buon anno ancora.
",2024-01-04,https://www.governo.it/it/articolo/conferenza-stampa-del-presidente-meloni/24717
"Consiglio europeo del 14-15 dicembre, punto stampa del Presidente Meloni","Presidente Meloni: Il bilancio del Consiglio europeo è chiaroscuro, nel senso che siamo molto soddisfatti del lavoro che è stato fatto sull'allargamento, con un obiettivo che molti di noi consideravano difficile riuscire a ottenere in questo Consiglio europeo che è quello dell'inizio delle negoziazioni, particolarmente con l’Ucraina. Ma voglio dire che sono anche molto soddisfatta del bilanciamento che c'è stato con i Balcani occidentali dove l'Italia era una delle Nazioni che giocavano un ruolo in primo piano per fare passi in avanti particolarmente con la Bosnia ed Erzegovina, questo si è ottenuto nelle conclusioni del Consiglio europeo, quindi sulla parte dell'allargamento un risultato molto importante.
Non siamo invece riusciti a trovare una soluzione sulla revisione del bilancio pluriennale, anche se è una soluzione a mio avviso alla portata, io non sono pessimista sul fatto che si possa raggiungere nel prossimo Consiglio europeo. Siamo in ogni caso soddisfatti del testo della draft di negoziazione dove ci sono tutte le priorità che l'Italia aveva posto, dalla flessibilità dei fondi esistenti, particolarmente sul tema delle migrazioni. C’è stato un punto di questa trattativa in cui per le migrazioni non era previsto niente e adesso siamo arrivati quasi a 10 miliardi di euro da spendere particolarmente sulla dimensione esterna, quindi un grande risultato se riusciremo a confermarlo nel prossimo Consiglio europeo per quelli che sono i nostri obiettivi.
Medioriente, c'è stata una discussione molto approfondita, si è preferito ribadire le conclusioni dell’ultimo Consiglio europeo perché se avessimo in qualche maniera rinnovato quelle conclusioni probabilmente alcune divergenze avrebbero reso il lavoro difficile. In ogni caso siamo tutti d'accordo sul fatto che occorra continuare a condannare gli attacchi di Hamas dello scorso 7 ottobre, ribadire il diritto di Israele a difendersi, a farlo nell'ambito delle norme internazionali, lavorare su una soluzione di lungo periodo, due popoli in due Stati, abbiamo ribadito anche il lavoro sul fronte umanitario che l'Europa può fare e che l'Italia sta facendo, abbiamo portato gli esempi di tante cose che voi conoscete e che non sto qui a ribadire, ma alla fine si è preferito non scrivere un testo sulle conclusioni.
Mentre sono molto contenta sulla parte migrazione dove è passato per intero un paragrafo proposto dall'Italia che ribadisce il lavoro che viene anche sintetizzato nelle lettere di Ursula von der Leyen prima di ogni Consiglio europeo ma che negli ultimi consigli non era entrato nelle conclusioni a 27 e che invece oggi viene inserito alle conclusioni a 27 che prevede il lavoro sulla dimensione esterna, il blocco dell'immigrazione illegale, la lotta contro i trafficanti, una più efficace politica di rimpatrio e tutta la visione che l'Italia ha contribuito a far diventare visione dell'intero Consiglio europeo.
[Domanda inaudibile]
Presidente Meloni: Guardi, non è stato oggetto (il Patto di stabilità) dei lavori del Consiglio, sicuramente ci sono state interlocuzioni a margine, sono giorni di trattative, ma il tema formalmente è rimandato al prossimo Ecofin del 20 dicembre. Le posizioni sono ancora abbastanza distanti, ma bisogna lavorare ora dopo ora su questo.
Domanda – Sul bilancio, lei ha detto appunto che il draft a 26 è soddisfacente per l’Italia ma torno anche sul Patto di stabilità perché oggi il Ministro Giorgetti è stato abbastanza critico, ha detto che difficilmente ci sarà un accordo mercoledì.
Presidente Meloni: Beh, dicevo, le posizioni sono ancora abbastanza distanti. Io non penso che sia impossibile oggi trovare un accordo, penso che un accordo alla fine si possa, si debba trovare, ma non potrei dirle che lo abbiamo già trovato.
Domanda: Presidente, ieri si è vista con Orbán, c'è stata una prima fumata bianca con l'uscita di Orbán, poi però, diciamo, è tornato a ribadire le sue tesi, insomma, in questo incontro il ruolo che l'Italia ha giocato e lei che idea si è fatta?
Presidente Meloni: Guardi, sul ruolo che ha giocato l'Italia io ho fatto esattamente quello che avevo detto che avrei fatto. Penso che si è molto più utili quando si ha la facoltà di parlare con tutti e quando si cerca un punto di incontro, perché se noi non riusciamo a fare questo non riusciamo neanche ad arrivare agli obiettivi che vogliamo raggiungere. E quindi bisogna avere una capacità di mediare, di mettere insieme le posizioni, bisogna avere una capacità di dialogo. Questo ha consentito all'Italia di giocare un ruolo sicuramente da protagonista per i risultati che abbiamo ottenuto. Non siamo riusciti in tutti gli intenti che avevamo, ma anche per questo bisogna continuare a lavorare per arrivare agli altri obiettivi che abbiamo. Ma io continuo a ritenere che questo sia il modo più serio di arrivare a obiettivi che sono utili per tutti, che sono utili per la credibilità complessivamente dell'Unione Europea.
Penso che particolarmente nella stagione nella quale ci troviamo, anche nelle crisi internazionali che stiamo affrontando, dobbiamo il più possibile cercar di unire al nostro interno e non di divaricare ulteriormente perché non facciamo altro che indebolirci ancora di più.
[Domanda inaudibile]
Presidente Meloni: Guardi, su questo io francamente preferisco non scendere troppo nel dettaglio perché è un equilibrio che si tiene insieme, ci sono almeno tre punti che sono ancora oggetto di discussione e creano un equilibrio diverso. Alla fine va valutato l'equilibrio, per cui io non sono dell'idea che il modo migliore di fare questa trattativa sia dire voglio ottenere questo e poi vederlo annullato in un altro punto. È una trattativa molto complessa, molto tecnica, e secondo me davvero bisogna tenere aperte tutte le strade, fin quando non si capisce qual è il punto di caduta migliore che si può ottenere. Questo è il modo con cui la sto gestendo. Lei sa che non sono mai entrata nel merito per questa ragione e secondo me, siccome è un tema molto delicato che ci impegna per diversi anni, è importante che gestiamo questa trattativa nel migliore dei modi possibili.
Domanda: Il veto resta un'opzione per l'Italia?
Presidente Meloni: Guardi, non la voglio mettere così. Io ho detto, e ripeto, l'ho detto in Parlamento tre giorni fa, l'unica cosa che io non posso fare è dare il mio ok a un Patto che non io, ma nessun governo italiano potrebbe rispettare. Perché sarebbe ingiusto, perché non sarebbe utile per noi. Dopodiché ho letto, addirittura Mario Monti dice mettete il veto. Ma insomma, diciamo che se la mettiamo così non è un buon modo di cercare delle sintesi con gli altri. Cerchiamo di ottenere un Patto che ci offra le condizioni di fare seriamente il nostro lavoro, perché ho detto e ribadisco che noi non chiediamo una modifica del patto per gettare i soldi dalla finestra, però chiediamo una modifica del Patto che ci consenta di fare quello che riteniamo giusto fare e che l'Europa sia data come strategia, parlo particolarmente degli investimenti, senza essere per questo colpiti.
Perché sarebbe una strategia miope, ma non per l'Italia, ma per l'Europa che si è data quelle strategie. E chiaramente su questo cerchiamo di coinvolgere più Paesi possibili.
Domanda: Il Ministro Giorgetti ne fa anche una questione di metodo. Lui dice che una cosa così importante come la riforma del Patto non la possiamo decidere in videoconferenza, È d'accordo?
Presidente Meloni: No, non ho capito.
Domanda: Il Ministro Giorgetti ha detto non possiamo decidere una cosa così importante in un Ecofin in videoconferenza, dobbiamo vederci di persona.
Presidente Meloni: Beh, probabilmente sì, sarebbe meglio, forse è più facile fare una trattativa se si hanno anche... Perché guardi, quello che ho imparato dalle trattative da queste parti è che le interlocuzioni a margine sono molto più utili di quello che poi si dice formalmente nel confronto. Per cui se si toglie questa possibilità, cioè delle volte informalmente si chiede ma se facciamo questa proposta e si costruiscono a margine delle soluzioni che poi vengono messe sul tavolo, probabilmente togliendo questa opportunità diventa più difficile.
Domanda: Il colloquio che ha avuto con Macron e Scholz, visto che parlava di colloqui a margine, è stato importante? Su quale punto dei temi che avete affrontato in questi giorni?
Presidente Meloni: In realtà io ho avuto un bilaterale con Macron, poi Scholz che era seduto al tavolo accanto si è fermato, ma a quel punto non c'erano particolari dossier. Chiaramente con il Presidente francese abbiamo affrontato dal tema del Patto di stabilità a tutti gli altri dossier sui quali pensiamo che si possa costruire una convergenza con la Francia. Sul tema del Patto di stabilità ci sono diverse convergenze su interessi che sono comuni, quindi abbiamo passato in rassegna i principali dossier sia del nostro lavoro bilaterale sia di quello che facciamo a livello multilaterale.
Domanda: Sull’immigrazione invece, quanto è a rischio il patto con l'Albania dopo la sospensione della Corte Costituzionale Albanese, c'è un rischio di fallimento di questo patto? E sul Patto di stabilità, quanto il procrastinare dell'approvazione del Mes non ha finito per indebolire la posizione d'Italia, irritando gli alleati europei?
Presidente Meloni: No, guardi, sul tema del Patto di stabilità del Mes, devo dirvi che questo link lo vedo solo nel dibattito italiano. Sicuramente per noi fa la differenza sapere quale sia il patto del quale disponiamo, come abbiamo sempre detto, perché gli strumenti si mettono insieme tutti quanti, ma non c'è questa dimensione - come posso dire, del “ricatto”, mi passi il termine -  di dire se non fai questo non diamo questo. Non l'ho vista, nessuno ha mai posto la questione così.
Per quello che riguarda l'Albania, guardi, io questo non lo so dire, spero di no ovviamente. Un rischio fallimento spero di no, sono ottimista che non accada, ma non posso dire per quello che accade in una Nazione sovrana e rispetto le decisioni di una Nazione sovrana. Vedremo come andrà nelle prossime settimane e faremo del nostro meglio, se le cose andranno bene, per accelerare ancora di più. No, per ora non credo che abbiamo bisogno di un piano B, eventualmente lo cercheremo.
[Domanda inaudibile]
Presidente Meloni: Sul tema delle risorse? Sì io penso che ci siano comunque dei piani B, ne abbiamo anche parlato a margine, ma francamente spero che non ci si arrivi. Nel senso che, come voi sapete, io ho sempre ribadito il fatto che non sarebbe compreso modificare le risorse unicamente per l'Ucraina perché la guerra impatta sulle nostre società, ci sono delle conseguenze, se noi non siamo capaci di affrontare efficacemente anche quelle conseguenze allontaneremo il sostegno dell'opinione pubblica anche dalla causa ucraina.
Quindi per me è sempre stato molto importante, l'ho fatto anche in questo Consiglio, rivendicare e difendere una logica di pacchetto che serve a noi, che serve ai nostri cittadini, che serve alla nostra Nazione, che serve all'Europa, che serve anche all'Ucraina. Grazie signori, arrivederci.
",2023-12-15,https://www.governo.it/it/articolo/consiglio-europeo-del-14-15-dicembre-punto-stampa-del-presidente-meloni/24595
"Presentazione del progetto ""Italian Space Food"", il messaggio del Presidente Meloni","Buongiorno a tutti,
non potevo far mancare il mio contributo alla presentazione di un progetto alla quale il Governo tiene molto e che rappresenta uno dei tanti tasselli del coinvolgimento del Sistema Italia nella missione Ax-3 di Axiom Space, che sarà lanciata a gennaio 2024 e che porterà gli astronauti a bordo della Stazione Spaziale Internazionale per proseguire la ricerca in microgravità.
È una missione estremamente importante che consentirà all’Italia di rafforzare la sua posizione nell’ambito dell’economia spaziale e delle attività in orbita bassa e permetterà alla nostra comunità scientifica, accademica ed industriale di fare grandi progressi.
È un progetto che coinvolge la Presidenza del Consiglio, più Ministeri, l’Agenzia spaziale italiana, il mondo accademico e la filiera spaziale italiana.
Sarà il colonnello dell’Aeronautica militare, Walter Villadei, che è lì con voi e al quale rivolgo un grande in bocca al lupo, ad essere il nostro portabandiera in questa missione. Ma al colonnello Villadei spetta anche un altro compito: essere Ambasciatore della candidatura della cucina italiana a patrimonio culturale immateriale dell’umanità. L’Italia sarà, infatti, protagonista di questa missione anche con i suoi prodotti di qualità, con il suo cibo, amato e apprezzato in tutto il mondo.
Grazie alla collaborazione con due grandi aziende italiane, come Barilla e Rana, che ringrazio, il colonnello Villadei e tutti gli astronauti gusteranno la cucina italiana sia in orbita sia nel periodo di quarantena che precederà il lancio. Per la prima volta, arriveranno così nello spazio le nostre eccellenze e un prodotto iconico come la pasta. E nello spazio i nostri prodotti saranno utilizzati per la ricerca legata ai bisogni all’alimentazione degli astronauti in condizioni estreme.
Siamo molto orgogliosi di questa iniziativa, esempio concreto di come sia possibile coniugare la nostra tradizione con l’innovazione, l’amore per le proprie radici con il desiderio di andare oltre gli orizzonti conosciuti. E portare quell’identità nel futuro.  
Grazie al Ministro Lollobrigida, all’Ambasciatrice Zappia, al colonnello Villadei, a tutti coloro che hanno reso possibile questo progetto, che ci unisce tutti nel nome dell’Italia e nell’orgoglio di essere ciò che siamo.
",2023-12-14,https://www.governo.it/it/articolo/presentazione-del-progetto-italian-space-food-il-messaggio-del-presidente-meloni/24588
"Consiglio europeo del 14-15 dicembre, le Comunicazioni del Presidente Meloni alla Camera","Signor Presidente, Onorevoli colleghi,  
buon pomeriggio intanto, il prossimo Consiglio Europeo del 13 e 14 dicembre arriva al termine di un anno complesso, che ha visto l’Unione europea nel suo complesso e i singoli Stati membri dover fronteggiare sfide e minacce esterne che ne hanno condizionato l’agenda e con le quali dobbiamo, e ancora dovremo fare i conti. 
Come prevedibile l’appuntamento che ci apprestiamo a celebrare verterà in gran parte, ancora una volta, sui grandi temi dell’agenda internazionale. 
L’appuntamento di giovedì e venerdì a Bruxelles, preceduto da un importante Vertice con i Paesi dei Balcani occidentali, ha al proprio ordine del giorno una serie di questioni cardine: l’aggressione russa dell’Ucraina, la crisi in Medio Oriente, l’allargamento dell’Unione Europea, l’attuazione della nuova politica migratoria UE, la revisione del bilancio pluriennale per adattarlo alle sfide nuove con le quali ci confrontiamo.
Ma mancherei di onestà intellettuale se non affrontassi per primo il tema che, anche se formalmente non all'ordine del giorno del vertice, in questo momento vede maggiormente concentrata l'Italia e che in ogni caso avrà ricadute molto importanti sulla tenuta e sul futuro dell'Unione. Mi riferisco ovviamente alla riforma del Patto di stabilità e crescita, sulla quale, come sapete, il Governo è impegnato da mesi in condizioni negoziali certamente non semplici, mesi nei quali non abbiamo mai smesso di adoperarci per un approccio costruttivo e pragmatico che consenta finalmente di bilanciare la necessaria solidità dei bilanci nazionali, e la sostenibilità dei loro debiti pubblici, con l'indispensabile sostegno alla crescita e agli investimenti.
Perché non è stato così fino ad oggi e non possiamo permetterci che continui a essere così da domani. Ma voglio dire che, a dispetto di alcune semplificazioni che ho letto, che spesso alimentano una contrapposizione tra i cosiddetti Paesi virtuosi e quelli diciamo così spreconi, tra frugali e spendaccioni, oggi la posizione negoziale dell'Italia parte da una base di credibilità e da una serietà che sono riconosciute alla nostra Nazione grazie al lavoro di questo Governo, in particolare grazie al lavoro del Ministro dell'Economia Giancarlo Giorgetti. 
Se, nonostante una trattativa difficilissima, la partita è ancora aperta, se l'accordo finale è stato posticipato auspicabilmente a una nuova riunione dell'Ecofin da convocarsi nei giorni successivi al Consiglio europeo con il mandato di chiudere entro l'anno, è perché a Bruxelles tutti riconoscono che la posizione del Governo italiano è sostenuta da una politica di bilancio seria che anche oggi voglio rivendicare.
Perché l'Italia, a dispetto del racconto che spesso si fa, è una Nazione virtuosa. Lo testimonia innanzitutto l'avanzo primario, che fatta eccezione per il periodo Covid e post-Covid ha quasi costantemente registrato un incremento dai primi anni 90 ad oggi e dal 2024 noi torneremo in avanzo primario. Lo testimonia il nostro sistema pensionistico, che è comunque tra i più equilibrati d'Europa. Lo testimoniano le misure adottate da questo Governo. Negli ultimi mesi noi siamo intervenuti per ridurre le spese improduttive, abbiamo avviato un'azione di razionalizzazione della spesa che riguarda il settore pubblico, abbiamo dato vita a un piano di privatizzazione che però, sia chiaro, con questo Governo mai diventeranno delle svendite. 
E il tutto accompagnato da dati macroeconomici stabili, soddisfacenti, da un mercato del lavoro che sta facendo registrare risultati record sul fronte dell'occupazione e particolarmente sul fronte dell'occupazione stabile, da una borsa che nel 2023 sta facendo registrare la migliore performance d'Europa, da uno spread sotto controllo, da agenzie di rating notoriamente poco accomodanti, che danno fiducia all'economia italiana. E grazie all'impegno di tutto il Governo e del Ministro Fitto in particolare abbiamo registrato risultati straordinari sulla rimodulazione e sull'attuazione del PNRR che oggi ci vengono riconosciuti dalla Commissione europea, dal Consiglio, da tutti gli analisti economici.
Ricordo ancora quando nei mesi della campagna elettorale la nostra annunciata volontà di intervenire per revisionare un Piano nato in un quadro economico e geopolitico completamente diverso da quello attuale veniva, diciamo così, derisa, derubricata ad annuncio velleitario, addirittura bollata come una scelta irresponsabile che avrebbe portato l'Italia con un piede fuori dall'Europa, messo a rischio la nostra credibilità internazionale, messo a rischio i nostri conti pubblici. Con tenacia e perseveranza abbiamo dimostrato che si poteva fare e che anzi si doveva fare. Ed è stato fatto.
Ed è proprio grazie alla serietà dimostrata dalla nostra Nazione già oggi, in attesa della auspicata conclusione positiva dei negoziati, possiamo dire che per la prima volta - ripeto, per la prima volta - un punto decisivo che l’Italia ha posto fin dall’inizio del negoziato è stato riconosciuto e accettato da tutti i partner europei. 
Non possiamo non esprimere la soddisfazione per il fatto che, secondo l’ultima bozza di accordo, la traiettoria di aggiustamento del rapporto deficit/PIL (attualmente prevista allo 0,5% annuo) dovrà tenere conto nel triennio 2025-2027 degli interessi maturati sul debito contratto per gli investimenti effettuati sulla doppia transizione verde, sulla transazione digitale e sulla difesa.
È un riconoscimento importante, un riconoscimento non soltanto pratico, che ci consentirà di alleggerire l’impatto della traiettoria di riduzione del deficit rispetto alle manovre di bilancio dei prossimi anni, ma è anche un grande riconoscimento di principio. Grazie all’Italia si afferma un principio di coerenza tra le politiche dell’Unione e le regole di bilancio che devono consentire all’Unione di attuare quelle politiche. 
Perché non avrebbe avuto senso continuare a definire politiche sempre più ambiziose nei diversi settori e mantenere nel contempo regole di bilancio che limitano gli investimenti per realizzarle. 
Naturalmente noi auspicavamo e lavoriamo perché questo principio venga affermato stabilmente e non soltanto - come purtroppo ancora pensano la gran parte dei governi europei di ogni colore politico - per gli anni che ci vedranno impegnati nella messa a terra dei PNRR nazionali. Però questo importante punto raggiunto anche a nostro favore, se confermato apre una porta molto significativa per le future partite di bilancio, che noi giocheremo con sempre maggiore ambizione forti di questa posizione propositiva e di assoluto buon senso che ci auguriamo faccia sempre più breccia anche tra gli altri governi. Fatta questa lunga ma necessaria premessa, veniamo ai temi propri dell’ordine del giorno della riunione.
Quello che si apre giovedì sarà un Consiglio Europeo rilevante perché - come dicevo in apertura - i Capi di Stato e di Governo saranno chiamati ad assumere decisioni di forte valenza geopolitica per l’Europa di oggi e di domani.
Parto dal tema dell'allargamento dell'Unione, che come sapete io preferisco definire riunificazione di tutti quei popoli, di quelle Nazioni che si riconoscono nei valori e nell'identità del nostro continente. Sulla base delle raccomandazioni della Commissione ci dovremo esprimere sull'apertura dei negoziati di adesione con l'Ucraina, con la Moldova, con la Bosnia ed Erzegovina e sulla concessione dello status di paese candidato alla Georgia. Il Governo sostiene con convinzione la raccomandazione della Commissione europea di aprire i negoziati per l'adesione di Ucraina e Moldova, due Nazioni europee pesantemente colpite dall'ingiustificabile guerra scatenata dalla Russia e da minacce di lunga data alla propria integrità territoriale. Per entrambi i Paesi rimangono alcune misure da attuare prima dell'effettiva apertura dei negoziati, su cui la Commissione sarà chiamata a riferire entro il prossimo marzo. Condividiamo allo stesso modo la raccomandazione di concedere lo status di candidato alla Georgia, anche in questo caso la Commissione ha indicato le rimanenti misure da adottare, sono convinta che da parte georgiana si proseguirà sul cammino delle riforme con lo stesso impegno che è stato dimostrato finora. E passando ai Balcani occidentali sosteniamo, l'Italia sostiene fermamente il cammino europeo della Bosnia ed Erzegovina.
Concedere alla Bosnia-Erzegovina lo status di candidato lo scorso anno ha già portato dei progressi nel percorso di riforme verso l'Unione europea. La Bosnia-Erzegovina potrà fare maggiori progressi all'interno del quadro negoziale piuttosto che fuori e ritengo che mostrare al governo di Sarajevo un forte sostegno al percorso europeo del Paese possa avere un effetto molto positivo sulle dinamiche interne. Anche in questo caso la raccomandazione della Commissione prevede delle condizionalità connesse con l'attuazione di diverse importanti riforme interne che ci auguriamo vengono rispettate. Mi sono soffermata sulla Bosnia-Erzegovina perché i Paesi balcanici saranno, come vi anticipavo, anche protagonisti di un apposito Vertice che precederà il Consiglio europeo, un vertice che io considero particolarmente significativo perché queste Nazioni non possono essere annoverate tra le relazioni esterne propriamente dette dell'Unione Europea. I Balcani si trovano nel cuore del nostro continente, non è una regione che sta ai confini dell'Unione, è una regione che si trova all'interno dei confini dell'Unione. E per questo motivo l'Italia è impegnata a Bruxelles a far valere un approccio strategico ai Balcani occidentali che tenga conto pur nella complessità delle sfide che l'area presenta, della necessità di fornire a questi Paesi una chiara prospettiva di integrazione europea.
È per questa ragione che l'Italia è fiera di guidare insieme all'Austria un nutrito gruppo di Paesi amici dei Balcani occidentali, che comprende tutte le Nazioni vicine, e per questa ragione che sosteniamo il Piano di crescita per i Balcani occidentali presentato dalla Commissione a inizio novembre, che prevede assistenza finanziaria per 6 miliardi, tra somme a dono e prestiti agevolati, e forme di integrazione graduale al mercato unico. Il tutto, come dicevo, condizionato a un percorso ovviamente di riforme da parte dei Paesi beneficiari. Detto ciò, è evidente come l'allargamento porti con sé nuove sfide, alle quali dovremo essere capaci di rispondere. Discuteremo proprio in Consiglio europeo del percorso di riforme che l'Unione europea sarà chiamata a intraprendere per essere pronta ad accogliere i nuovi membri nei prossimi anni e in particolare quelli che hanno un maggior peso demografico ed economico. Dovremo lavorare a un necessario aggiornamento del funzionamento delle politiche, penso particolarmente alla politica agricola comune, alle politiche di coesione, perché possano continuare a rappresentare un valore aggiunto per tutti gli Stati membri, così come sarà necessario ragionare sul bilancio, sulle modalità di funzionamento delle politiche dell'Unione europea, sull'efficacia dei processi decisionali in un contesto che domani vedrebbe oltre 30 Stati membri.
E a questo proposito ovviamente l'Italia sta partecipando attivamente al dibattito sulla definizione dell'Agenda strategica UE 2024-2029, che il Consiglio europeo sarà chiamato ad adottare il prossimo giugno per indicare gli ambiti in cui l'Unione concentrerà i propri sforzi negli anni a venire. Io stessa in questo senso ho preso parte lo scorso 16 novembre a una prima cena ristretta che era stata organizzata a Zagabria dal Presidente del Consiglio europeo Charles Michel e ovviamente non faremo mancare il nostro contributo anche nei prossimi mesi. E il focus italiano sarà concentrato sulle priorità. Noi crediamo che un'Unione europea così ampia debba a maggior ragione concentrare il suo lavoro sui grandi temi sui quali gli Stati membri non possono competere da soli, lasciando invece agli Stati membri la competenza sulle questioni più prossime alla vita dei cittadini, nel rispetto del principio di sussidiarietà e rafforzando così anche la sovranità degli Stati membri.
Tra i grandi temi, l’Ucraina non sarà solo protagonista della discussione sull’allargamento: il Consiglio Europeo sarà anche l’occasione per ribadire il nostro comune sostegno a Kiev, a 360 gradi. La propaganda russa, soprattutto in queste settimane, prova a raccontare che la resistenza ucraina è stata un fallimento perché la controffensiva non ha ancora liberato il territorio ucraina e quindi, secondo questa teoria, gli sforzi sarebbero stati inutili, particolarmente quelli mandati dall’Occidente. Secondo questo racconto, meglio sarebbe stato seguire i consigli di chi – ed è capitato anche qui – diceva che Kiev non avrebbe dovuto essere sostenuta perché bene o male si trattava di una scelta inutile, però io penso che questa sia propaganda e che la realtà dice ben altro e dice che siamo arrivati al 656esimo giorno di guerra di quella che invece nelle intenzioni di chi la muoveva, doveva essere un’operazione speciale di tre giorni per annettere l’intero territorio ucraino. In questi 656 giorni la Russia è riuscita ad invadere solo l’11% del territorio ucraino ed oggi non controlla neppure per intero le quattro regioni che ha dichiarato di aver annesso e questo ad un prezzo ingentissimo di vite, di soldati e in termini di mezzi. Io penso che l’Ucraina abbia già vinto questa guerra perché ha reso impossibile la conquista russa dell’intero territorio nazionale e lo ha fatto grazie ad un’incredibile dimostrazione di coraggio, grazie ad un’incredibile dimostrazione di amor di Patria, ma anche grazie anche al sostegno dei liberi popoli occidentali che non si sono rassegnati ad un futuro in mano ai despoti e ai tiranni. 
E lo ha fatto anche grazie alla fermezza di quei leader che non si sono voltati dall’altra parte alla prima difficoltà e che non hanno barattato un consenso facile oggi con la messa repentaglio della libertà dei cittadini domani. Anche per questo è necessario continuare ad opporsi con tutte le nostre forze all’aggressione della Russia, perché la sicurezza dell’Ucraina è la sicurezza dell’Europa, e la difesa della democrazia e dell’ordine internazionale basato sulle regole passa oggi dalla difesa di Kiev, della sua libertà, della sua sovranità e della sua indipendenza. Per questo, come ho ribadito in ogni sede: noi siamo e resteremo al fianco dell’Ucraina. Questo tema sarà anche una delle priorità nella nostra Presidenza G7 nel 2024.
Chiaramente non dobbiamo perdere di vista l’obiettivo della pace. Il sostegno a Kiev e la pressione su Mosca [anche attraverso un XII pacchetto sanzionatorio in discussione a Bruxelles] restano finalizzati, in sostanza e soprattutto, a creare le condizioni per un negoziato serio verso una pace giusta, complessiva, duratura, rispettosa della libertà e rispettosa della dignità dell’Ucraina. 
Allo stesso modo dobbiamo continuare ad affrontare le conseguenze globali del conflitto.
Continuiamo a lavorare con i principali attori come ONU, penso la Turchia per ristabilire dei corridoi sicuri per l’esportazione di grano e prodotti alimentari dall’Ucraina. Ribadiamo l’importanza di iniziative quali i Solidarity lanes dell’Unione Europea e il Grain From Ukraine del Governo ucraino, a favore del quale abbiamo annunciato un nuovo contributo di 2 milioni di euro in occasione del Vertice internazionale sulla sicurezza alimentare organizzato a Kiev il 25 novembre.
L’Ucraina sarà inoltre centrale nei negoziati sulla Revisione del Quadro Finanziario Pluriennale, revisione che l’Italia ha sempre considerato una necessità geopolitica. In questa prospettiva, continuiamo a ribadire che le aree prioritarie per l’Italia sono almeno 3

il sostegno finanziario a Kiev, anche nella prospettiva della ricostruzione; 
più risorse per gestire internamente il fenomeno migratorio anche con l'approfondimento delle relazioni con le Nazioni del vicinato Sud per costruire partenariati paritari di lungo periodo; 
il potenziamento dell’industria europea tramite la Piattaforma delle tecnologie strategiche per l'Europa (STEP). 

Questi ed altri obbiettivi, come la necessità di trovare coperture per i costi di finanziamento del debito del NextGenerationEU, sono certamente ambiziosi. 
Noi concordiamo con la Commissione rispetto alla proposta fatta lo scorso 20 giugno, sia nello spirito che nei volumi delle risorse richieste, e continueremo a lavorare perché la Revisione del Bilancio garantisca le risorse adeguate per tutte le sfide che l’Europa è chiamata ad affrontare, senza trattare alcun argomento separatamente.
Come ho già detto in quest'Aula e ribadisco, rivedere il bilancio pluriennale unicamente per reperire le risorse necessarie all'Ucraina, senza occuparci anche di quelle necessarie a contrastare le conseguenze della guerra sulle nostre società, non aiuterebbe neanche l'Ucraina, perché allontanerebbe un'opinione pubblica e europea già provata dal conflitto. Quindi siamo al lavoro per cercare e trovare una soluzione equilibrata che rispetti questo approccio che preveda, come concordato lo scorso Consiglio europeo di ottobre, un mix di risorse nuove e un mix di riallocazioni di bilancio e una riduzione delle proposte di incremento che sono state formulate dalla Commissione. Su questo punto è per noi fondamentale però che laddove la copertura su alcune di queste voci, penso in particolare alla piattaforma Step, non fosse assicurata da nuove risorse, venga garantita la massima flessibilità sui fondi esistenti e già a disposizione degli Stati membri.
Si tratterebbe di una misura di buonsenso e di equità che ci consentirebbe di bilanciare, seppure parzialmente, i benefici competitivi che i Paesi con maggior spazio fiscale hanno avuto dall'allentamento del regime sugli aiuti di Stato avviato a seguito della pandemia. Insomma, razionalizzazione della spesa non solo a livello nazionale ma anche a Bruxelles, flessibilità per spostare le risorse disponibili dove più necessario alla luce delle attuali sfide. Non mi nascondo ovviamente che, come ogni occasione nella quale si discute di bilancio, prevedo una discussione tutt'altro che semplice. Tuttavia, nelle ultime settimane sono stati fatti dei passi in avanti.
Penso che, se tutti gli Stati membri mostreranno adeguata disponibilità il risultato possa rimanere alla portata.
Tornando al piano internazionale, faremo il punto con gli altri Capi di Stato e di Governo UE sugli ultimi sviluppi della situazione in Medio Oriente e sugli strumenti di cui disponiamo per contribuire ad una soluzione che possa garantire anche stabilità e pace nella regione nel lungo periodo. 
Conoscete la posizione del Governo italiano: ferma condanna degli attacchi terroristici perpetrati da Hamas il 7 ottobre scorso e sostegno al diritto di Israele a esistere e a difendere i propri cittadini e i propri confini, in linea con il diritto umanitario ed internazionale. 
In questo senso, avevamo accolto con grande sollievo il temporaneo cessate-il-fuoco, durato dal 24 al 30 novembre, che ha consentito il rilascio di 105 civili ostaggi di Hamas a Gaza. Da parte sua, Israele ha rilasciato 240 donne e minori palestinesi detenuti in carceri israeliane. 
Continuiamo a sostenere ogni azione possibile affinché gli ostaggi nelle mani di Hamas possano riabbracciare al più presto i loro cari.
Purtroppo, a seguito dell’attentato di Hamas a Gerusalemme, le ostilità sono riprese lo scorso 1° dicembre ma noi continuiamo a lavorare e dobbiamo lavorare con i nostri partner per una nuova tregua e per mantenere l’afflusso di aiuti umanitari alla popolazione civile di Gaza e contenere le tensioni e scongiurare il rischio di loro regionalizzazione.
In questa prospettiva, sono stati avviati contatti con i diversi attori regionali. Io stessa ho incontrato, da ultimo a margine della COP 28, i leader di Egitto, Giordania, Emirati Arabi Uniti, Turchia e Qatar, nonché il presidente israeliano Herzog. 
È fondamentale in questa delicatissima fase inviare messaggi distensivi e spingere per un approccio responsabile che non alimenti le dinamiche del conflitto che avrebbe conseguenze inimmaginabili se si allargasse in una regione così strategica per l’Italia e per l’Unione Europea.
In questo contesto, dobbiamo evitare che l’Autorità Palestinese si indebolisca ulteriormente. Si tratta infatti di un'entità essenziale per il dialogo post-bellico. È un imperativo rafforzare il nostro sostegno all’Autorità, la migliore risposta all’inaccettabile violenza di Hamas deve essere un nuovo impulso politico verso la soluzione dei due Stati. Dobbiamo garantire un orizzonte politico solido al popolo palestinese, insieme alla sicurezza per Israele.
E come ho già detto durante l’ultimo consiglio europeo e intendo ribadire, l’Europa in questo può e deve ribadire un ruolo da protagonista. L’altra priorità per l’Italia in questo momento è garantire un accesso umanitario continuo, rapido, sicuro e senza ostacoli per alleviare le sofferenze della popolazione civile e prevenire esodi di massa che destabilizzerebbero ulteriormente la regione.
Abbiamo allocato dieci milioni di euro per sostenere gli sforzi delle Nazioni Unite e del Movimento della Croce e Mezzaluna rossa nell’alleviare la situazione umanitaria a Gaza e abbiamo finora inviato aiuti umanitari con due primi voli il 30-31 ottobre scorsi. A seguito dell’adesione a un’iniziativa promossa dagli Emirati Arabi Uniti per la cura di minori palestinesi, lo scorso 30 novembre, ho personalmente accompagnato a Dubai un primo gruppo di medici provenienti dall’Ospedale Gaslini e dall’Ospedale Pediatrico Bambino Gesù. Sempre in ambito sanitario, e facendo seguito a una proposta coordinata anche con Israele, abbiamo deciso di inviare la Nave militare ‘Vulcano’ che, disponendo di capacità d’urgenza e chirurgiche, è giunta al porto egiziano di El Arish lo scorso 3 dicembre ed è ora impiegata per la cura dei palestinesi feriti, anche tramite l’aiuto di medici qatarini ed in prospettiva giordani e di altri Paesi, promuovendo quella integrazione operativa che riteniamo utile ad una efficace assistenza umanitaria alla popolazione civile della Striscia ma anche a mantenere salda la cooperazione con i paesi arabi.
Voglio inoltre ricordare il forte impegno italiano nella prevenzione e nel contrasto a ogni forma di antisemitismo. A livello interno sono state rafforzate le misure di educazione e prevenzione. A livello internazionale, l’Italia partecipa attivamente ai fora negoziali per il contrasto all’antisemitismo e la preservazione della memoria dell’Olocausto.
Ringrazio sia il Vicepremier Tajani sia il Ministro Piantedosi per questo lavoro.
Purtroppo nelle settimane immediatamente successive al 7 ottobre abbiamo riscontrato una pericolosa riemersione della violenza, del terrorismo e dell’antisemitismo.
L’Europa ha pianto diverse vittime civili, caduti in attacchi all’arma bianca per mano di fanatici jihadisti che hanno risposto all’appello al Jihad globale evocato da Hamas. Abbiamo il dovere di mettere in sicurezza i nostri concittadini sul suolo europeo, rafforzando il coordinamento tra le nostre polizie e i nostri servizi di intelligence, le attività di controllo e prevenzione, l’espulsione e il rimpatrio degli stranieri radicalizzati, il controllo delle frontiere esterne e il contrasto all’immigrazione irregolare. Allo stesso tempo dobbiamo continuare a garantire, come l’Italia sta facendo dal primo giorno, la massima sicurezza alle comunità ebraiche minacciate da un’ondata montante di antisemitismo.
Lo voglio dire con chiarezza ancora una volta a chi cerca di strumentalizzare le drammatiche vicende di Israele e Palestina per sobillare l’odio anti-europeo, anti-occidentale e anti-ebraico: non ci faremo trovare impreparati, difenderemo la nostra libertà, difenderemo le nostre democrazie, difenderemo la nostra civiltà.
Sempre a proposito di sicurezza e in connessione con il difficile contesto internazionale nel quale viviamo, sarà inoltre utile fare un punto sulla collaborazione a livello europeo negli ambiti della sicurezza e della difesa ed in particolare sulla piena attuazione degli impegni assunti con la cosiddetta “Bussola Strategica”, che rimarrà fondamentale nei prossimi anni per la credibilità dell’azione dell’Unione in qualità di fornitore di sicurezza globale.
In quest’ottica, diventa essenziale in particolare rafforzare la Base industriale e tecnologica della Difesa europea, sia per assicurare che le ambizioni comuni siano sostenute da adeguate capacità, sia per poter essere in grado di supportare i nostri partner, a partire dall’Ucraina. In questo l’Italia e la sua industria della Difesa sono ovviamente pronti a fare la loro parte.
Guardiamo quindi con fiducia alla futura Strategia Industriale per la Difesa Europea (EDIS) e al Programma di Investimenti per la Difesa Europea (EDIP), che potranno valorizzare le nostre catene del valore e le competenze europee, senza pregiudicare i partenariati con i nostri Alleati.
Infine voglio concentrarmi sulle politiche migratorie che come noto rappresentano una priorità per questo Governo. Siamo impegnati a costruire sia in Italia sia a Bruxelles una risposta strutturale ad una questione strutturale, abbandonando la logica dell'emergenza, dell'illegalità. In questo senso il Consiglio europeo sarà nuovamente l'occasione per fare il punto sul processo di attuazione di quell'approccio multidimensionale approvato dal Consiglio europeo straordinario dello scorso febbraio, che viene costantemente monitorato e stimolato dalla prassi, fortemente voluta e richiesta dall'Italia, delle lettere inviate dal Presidente von der Leyen ai membri del Consiglio prima di ogni riunione con le quali la Commissione è chiamata a fare stato delle azioni concrete adottate in attuazione del piano. Un piano che prevede, oltre all'adozione del nuovo Patto di migrazione-asilo, che è ancora in discussione nel negoziato interistituzionale, politiche più efficaci di rimpatrio degli stranieri illegali e un decisivo investimento sulla dimensione esterna della politica migratoria UE, costruendo partenariati paritari con i Paesi di origine di transito dei migranti. È infatti necessario rafforzare la cooperazione con i Paesi di origine di transito per prevenire le partenze illegali, combattere i trafficanti, migliorare il sistema dei rimpatri, ampliare i canali di migrazione legale. Come ho detto molte volte, noi dobbiamo progressivamente arrivare a gestire e non subire le migrazioni. 
Si tratta non solo di un approccio pratico per arrivare a una soluzione strutturale, ma anche di un approccio etico, un'accoglienza ordinata e anche un'accoglienza efficace e dignitosa, che evita lo sfruttamento non solo da parte dei trafficanti di esseri umani, ma anche da parte delle organizzazioni malavitose. E allo stesso tempo promuovere uno sviluppo equilibrato e duraturo nei paesi di origine e transito è lo strumento più efficace per contrastare alla radice le cause profonde della migrazione. È la filosofia che, come sapete, sta alla base del Piano Mattei, che intanto muove passi importanti, mette a sistema tutti gli interventi che l'Italia, le sue amministrazioni, le sue imprese partecipate e private possono svolgere e in parte svolgono nei Paesi della sponda Sud del Mediterraneo e dell'Africa subsahariana per costruire un modello di cooperazione virtuosa e non predatoria con quei Paesi, spingendo così anche i nostri partner, Europa in testa, a fare altrettanto.
In questo senso, ovviamente continuiamo a sostenere la Commissione nei suoi sforzi per dare piena applicazione al Memorandum d’intesa con la Tunisia, ma anche avviarne dei nuovi come quello già annunciato con l’Egitto che vedrà l’Italia ugualmente protagonista così come accogliamo con favore la presentazione del Piano d’azione per il Mediterraneo orientale, che, unendosi ai Piani d’azione già presentati, completano il quadro di riferimento per la gestione europea della migrazione nell'area mediterranea.  
Apprezziamo il lavoro che è stato fatto nella lotta ai trafficanti di migranti, in particolare con l’organizzazione della Conferenza internazionale sul tema lo scorso 28 novembre a Bruxelles alla quale il nostro ministro dell’Interno è stato invitato come relatore chiave e la presentazione di nuove proposte legislative in materia. 
Non potrebbe essere altrimenti, perché siamo stati noi a spingere dall'inizio del nostro mandato perché l'Unione si dotasse di una sua, seria e consapevole politica di contrasto ai traffici illegali di esseri umani e quella che all'inizio era una posizione isolata è oggi convinzione comune ed è merito dell'Italia. 
In questo quadro si inserisce anche il Protocollo tra Italia e Albania per la gestione dei flussi migratori che, insieme proprio al memorandum con la Tunisia, rappresenta quel “valore aggiunto italiano” che vogliamo portare come ulteriore contributo al dibattito europeo. In particolare, l’accordo con Tirana è destinato a divenire un importante strumento per combattere i trafficanti e permettere l’ingresso sul territorio europeo solamente a coloro che hanno diritto alla protezione internazionale. Vi è, su questo, un costante dialogo con la Commissione sull’attuazione dell’accordo, al fine di sostanziare il nostro impegno – scritto nero su bianco nell’Accordo stesso - al pieno rispetto del diritto dell’Unione Europea oltre che di quello nazionale ed internazionale.
Dispiace francamente che, anche in questo caso come già sulla Tunisia, molte delle voci stonate siano arrivate dall’Italia, dove da più parti di chi è arrivato ad attaccare il governo del premier Rama per aver osato aiutare la nostra Nazione a far fronte alla pressione migratoria. Dispiace e colpisce che si sia arrivati addirittura a paventare la richiesta di una espulsione del primo ministro albanese dal Partito Socialista europeo, evidentemente per alcuni italiani di sinistra aiutare l'Italia è una colpa. 
Noi invece abbiamo molto apprezzato che l’Albania, il cui governo è da tempo impegnato nel percorso di adesione all’Unione europea, abbia deciso di agire nello spirito della solidarietà europea pur non essendo formalmente ancora parte della nostra comunità, consentendo peraltro di sperimentare un modello virtuoso di cooperazione operativa tra uno Stato Ue e uno extra-Ue che non a caso sta suscitando concreto interesse anche in altri Paesi dell’Unione. Con buona pace di chi, in patria come in Europa, sembra voler soltanto affossare ogni tentativo di una migliore e più ordinata gestione dell’immigrazione e di un più forte contrasto alla tratta di esseri umani. Continuino pure a tentare di distruggere che noi continueremo a costruire e gli italiani continueranno a vedere la differenza.
In conclusione, cari colleghi, come anticipato all'inizio del mio intervento, sarà un Consiglio importante, allo stesso tempo non privo di criticità, un Consiglio nel quale prima e più che una serie di provvedimenti concreti io mi aspetto decisioni coraggiose, all'altezza del tempo difficile in cui ci è dato di governare. L'Italia, come sempre, farà sentire la sua voce con spirito costruttivo, con soluzioni pragmatiche, forte della credibilità e dell'autorevolezza che in quest'ultimo anno di intenso e proficuo lavoro condotto a testa alta ha evidentemente saputo guadagnarsi in Europa. 
Vi ringrazio.
",2023-12-12,https://www.governo.it/it/articolo/consiglio-europeo-del-14-15-dicembre-comunicazioni-del-presidente-meloni-alla-camera/24561
"Accordo per lo sviluppo e la coesione Governo-Regione Lombardia, punto stampa del Presidente Meloni","[Domanda inaudibile]
Presidente Meloni: Con un progetto di riqualificazione che fa parte di questo investimento molto significativo che abbiamo firmato oggi con la Regione Lombardia sulla base dei Fondi europei di coesione; un investimento complessivo che con i cofinanziamenti arriva fino a 1 miliardo e 800 milioni di euro, nei quali ci concentriamo su mobilità, riqualificazione urbana, riqualificazione particolarmente delle università. E c'è tra questo un progetto del ""boschetto della musica"", perché noi abbiamo conosciuto molto Rogoredo in questi anni, soprattutto fuori da Milano, per il tema del ""boschetto della droga"", e crediamo invece che questa zona si possa e si debba riqualificare. C'è un progetto molto innovativo di costruzione di questo campus della Giuseppe Verdi per consentirci di avviare un campus che possa dare agli studenti la possibilità di avere invece un luogo nel quale crescere, nel quale socializzare.
Domanda: Presidente, sulla Via della Seta Conte parla di una sconfitta per l'Italia,
Presidente Meloni: Beh, ti credo, l'aveva sottoscritta. Dopodiché però Conte ci dovrebbe spiegare la ragione per la quale noi siamo l'unica Nazione che ha aderito alla Via della Seta, ma non siamo la Nazione che ha gli interscambi maggiori con la Cina, anche nell'economia europea. Per cui io penso che si debbano mantenere, anzi migliorare, i rapporti di cooperazione con la Cina, commerciali ed economici, ma che lo strumento della Via della seta, da questo punto di vista, non abbia dato i risultati che erano attesi, al netto del fatto che anche su questo io ho sempre detto che cosa ne pensavo, però capisco che altri rivendichino il lavoro che avevano fatto, lo trovo normale.
Domanda: Con quale perimetro il centrodestra può essere unito in Europa? Cosa vi siete detti con Salvini?
Presidente Meloni: Guardi, con il perimetro che noi conosciamo già in Italia e che è un perimetro di centrodestra. Dopodiché mi fa un po' sorridere, se posso dire, che si veda il fatto che i partiti del centrodestra sono in famiglie politiche europee diverse come un problema, quando è sempre stato così. Cioè non è che quando c'era al governo la maggioranza giallorossa in Europa erano nella stessa famiglia. La dinamica delle elezioni europee è molto più complessa, e quindi si può tranquillamente far parte di famiglie politiche europee differenti, governare molto bene in Italia e, le dico di più, provare a governare insieme con un'Europa diversa anche dopo le prossime elezioni europee. Io penso che l'obiettivo di tutti, e il nostro obiettivo, debba essere, e sia, far crescere il ruolo dell'Italia in Europa e ragionare di costruire al Parlamento europeo una maggioranza che possa avere una visione compatibile rispetto a quello che abbiamo visto in passato.
Domanda: Sanità. Anche in Lombardia grave carenza di medici, lunghe liste d'attesa in tante province lombarde, 0,5 medici di base per ogni 1000 abitanti.
Presidente Meloni: Come lei sa, è un tema al quale ci stiamo molto dedicando: quest'anno sul fondo sanitario noi siamo arrivati ad una cifra mai raggiunta prima, poi le risorse ovviamente non bastano mai, ma nell'ambito di questo stanziamento ci siamo concentrati proprio sul tema del personale sanitario, quindi del rinnovo dei contratti dei medici del comparto sanitario e dell'abbattimento delle liste d'attesa, anche immaginando una detassazione dei premi di risultato che arrivano proprio su progetti di abbattimento delle liste d'attesa. Quindi è un lavoro che stiamo portando avanti e sul quale da parte del Governo c'è la massima attenzione. È sicuramente una delle priorità più stringenti per i cittadini.
",2023-12-07,https://www.governo.it/it/articolo/accordo-lo-sviluppo-e-la-coesione-governo-regione-lombardia-punto-stampa-del-presidente
Videomessaggio del Presidente Meloni all'Assemblea Annuale 2023 di Confesercenti,"Buongiorno a tutti,
saluto e ringrazio la Presidente De Luise, tutta la Confesercenti per questo invito. Mi spiace non essere riuscita ad essere con voi questa mattina a Venezia, città meravigliosa che, come si sa, amo molto, però non potevo far mancare il mio contributo in ogni caso alla vostra Assemblea annuale.
Prima di tutto voglio congratularmi con voi per l’idea che avete avuto di utilizzare il metaverso per l’evento di oggi. Scelta che dà la misura della capacità di Confesercenti e dei suoi associati di saper raccogliere, senza timori, senza pregiudizi, le sfide che il futuro ci mette davanti. È una caratteristica comune a tutto il mondo imprenditoriale italiano che ha consentito alle nostre imprese di affrontare cambiamenti epocali in questi anni. Penso su tutti all’avvento del commercio elettronico e alle grandi piattaforme online: un’innovazione che la pandemia ha contribuito ad accelerare in modo determinante e che, come tutti i cambiamenti, se non è adeguatamente governato, può portare insieme a grandi opportunità anche enormi rischi. È un cambiamento che è ancora in atto, sul quale è necessario dal mio punto di vista trovare un giusto equilibrio per fare in modo che il suo impatto sul nostro sistema economico e produttivo sia sostenibile. Certo, noi possiamo contare su due punti di forza: la capacità di fare rete dei commercianti e degli artigiani italiani e la straordinaria potenza del Made in Italy, un brand globale di cui i colossi del commercio non possono fare a meno e che nessun altro è in grado di eguagliare.
Nessun commercio elettronico o colosso del web potrà mai sostituire la funzione culturale e sociale che ricoprono i commercianti, gli artigiani, gli esercizi di vicinato. Voi siete dei presidi di sicurezza e di socialità, il principale antidoto alla desertificazione delle nostre strade, allo spopolamento dei nostri borghi. In questo compito non potete essere ovviamente lasciati da soli e noi siamo convinti che lo Stato debba fare la sua parte. A partire proprio dalla sicurezza, che è la precondizione per fare impresa e per permettervi di alzare ogni mattina la saracinesca della vostra attività. È il motivo per il quale questo Governo ha deciso di aumentare gli organici delle Forze dell’Ordine, di stanziare un miliardo e mezzo di euro per rinnovare i loro contratti, potenziare l’operazione “Strade sicure” e riconoscere ai nostri uomini e alle nostre donne in divisa maggior strumenti per fare il proprio lavoro. E poi non solo sicurezza, ovviamente, ma anche grande attenzione ai nostri borghi, a chi decide di vivere e lavorare in collina e in montagna, nelle aree più interne della Nazione. Stiamo lavorando per prenderci cura di questi territori, che custodiscono la nostra identità più autentica che non devono essere lasciati indietro. Garantire risposte veloci, in termini di servizi, alle esigenze specifiche di ciascun territorio è una priorità per noi. 
Essere al fianco di chi, come voi, rappresenta un pezzo importante dell’economia italiana vuol dire anche costruire un fisco alleato di chi produce e che non considera più un imprenditore, un commerciante, un artigiano come un evasore fino a prova contraria. Noi vogliamo cambiare approccio, vogliamo affermare una cosa semplice: il cittadino non è un suddito da vessare e il rapporto con lo Stato deve basarsi sulla fiducia e sulla collaborazione. È una visione che abbiamo declinato anche nella riforma fiscale che trova la sua attuazione concreta in alcune norme molto importanti. Penso, ad esempio, all’estensione del concordato preventivo ai contribuenti di minori dimensioni, titolari di reddito di impresa e di lavoro autonomo. È uno strumento che dà la possibilità di accordarsi preventivamente con il fisco sulle imposte da pagare, ed essere liberi da accertamenti per i due anni di durata dell’accordo che poi è rinnovabile. Un grande segnale di fiducia e di collaborazione. Perché io credo che è da qui che l’Italia deve e può ripartire. Dalla fiducia reciproca, dalla capacità di riscoprirsi parte di una comunità, di pensare ciò che si fa ogni giorno come parte di un progetto più grande, come parte di un progetto più alto. È un sentimento che in passato ha reso l’Italia ciò che è e che oggi noi dobbiamo saper recuperare. Perché il Governo potrà adottare le norme migliori del mondo, le più efficaci e le più giuste, ammesso che sia capace di farlo, ma tutto sarà inutile se gli italiani non sapranno riscoprire l’orgoglio di sé stessi, la consapevolezza delle proprie capacità.
Questa è in assoluto la sfida più grande che abbiamo davanti, e su questo, però, io sono certa che posso contare sul vostro contributo.
Grazie davvero per quello che rappresentate, per il lavoro che fate, per l’interlocuzione che avete garantito al Governo su tante materie che sono importanti per voi e per la nostra capacità di dare risposte ai cittadini e, ovviamente, buona assemblea!
 
",2023-12-07,https://www.governo.it/it/articolo/videomessaggio-del-presidente-meloni-allassemblea-annuale-2023-di-confesercenti/24525
"Accordo per lo sviluppo e la coesione Governo-Regione Piemonte, l'intervento del Presidente Meloni","Dunque, buon pomeriggio a tutti, grazie di essere qui, grazie a tutti gli esponenti istituzionali presenti, grazie al Presidente della Regione Alberto Cirio, al Sindaco Rasero, grazie a voi e grazie a Edoardo.
Voglio partire da qui perché magari non ci si crede ma è capitato anche a me, - devo dire molto tempo fa - di emozionarmi le prime volte che parlavo in pubblico e in generale ho capito che mi fido molto di più di chi riesce ancora ad emozionarsi e quindi voglio fare a questo giovane sindaco i miei auguri di buon lavoro, voglio farlo a tutti i sindaci che sono presenti in un momento che decisamente non è facile per gestire le proprie comunità, con una situazione internazionale che tutti vediamo, con conseguenze che si moltiplicano come un domino sulle nostre società e con il tentativo che ciascuno di noi, a ogni livello, cerca di fare per fare del suo meglio.
Chiaramente sono tutti bravi, a fare politica, a fare le Leggi di bilancio, a far quadrare i conti del bilancio di un'amministrazione comunale o regionale, quando i soldi ci sono.
Molto più difficile è quando le risorse mancano. E quando le risorse mancano la prima cosa che devi fare è non consentire che quelle risorse vengano disperse, consentire che quelle risorse si possano concentrare su quelle che sono le vere priorità e consentire che non si sovrappongano.
E allora io sono contenta di essere qui oggi, di tornare ad Asti nel periodo in cui c'è il mercato di Natale che ho già visto, sono una grande appassionata dei mercati di Natale e segnatamente del mercato di Natale di Asti e quindi sarò contenta di riuscire a farmi anche una passeggiata per tentare di sentirmi una persona normale ogni tanto.
Sono contenta di essere qui oggi a firmare questo Accordo di coesione che è il sesto Accordo di coesione che noi firmiamo con una Regione italiana e permettetemi di fare, - prima di raccontare che cosa c’è in questo accordo - un passo indietro e di raccontare il lavoro che ci ha portato fin qui.
Allora, prima di tutto, i Fondi di coesione sono dei fondi strutturali europei, che si organizzano per cicli pluriennali, che servono per combattere i divari tra i territori, hanno una quota di cofinanziamento. Quando noi siamo arrivati, abbiamo fatto una ricognizione e davvero io devo ringraziare il Ministro Fitto - che è qui presente oggi - perché ha fatto un lavoro difficilissimo ed estremamente prezioso e lo ha fatto per ciascuno di noi. Quando noi siamo arrivati al Governo abbiamo deciso - proprio perché le risorse scarseggiano e non ci si può permettere di sbagliare niente - di fare una ricognizione totale su queste risorse.
Si concludeva un ciclo, se ne stava aprendo un altro, abbiamo fatto una ricognizione su come erano stati spesi e quanto era effettivamente stato speso nel ciclo precedente e abbiamo fatto una strategia sul ciclo futuro. Lo abbiamo fatto confrontandoci con tutti i Presidenti delle Regioni. All'esito di questo lavoro abbiamo varato un decreto che è il Decreto Sud nel quale abbiamo riorganizzato questi Fondi di coesione. Perché? Perché era accaduto che soprattutto per quello che riguarda la quota nazionale - il finanziamento del fondo, la quota nazionale del Fondo di coesione - le risorse non fossero sempre state spese. E io non penso che noi in un tempo come questo ci possiamo permettere di non spendere risorse che sono a disposizione dei territori per dare risposte ai cittadini.
E allora abbiamo varato questo decreto, in questo decreto abbiamo istituito gli Accordi di coesione. L'Accordo di coesione è un accordo che si fa tra il Governo nazionale e la Regione in questione e serve a finanziare con queste risorse alcuni obiettivi, e qui torniamo al tema dei consigli, che vengono proposti dalla Regione ma che sono condivisi dal Governo nazionale. E guardate, questa non è una scelta che noi abbiamo fatto per limitare l'autonomia delle Regioni, l'abbiamo fatta semplicemente per garantire che, indipendentemente dall'autonomia delle Regioni, quelle risorse distribuite tra le varie Regioni facessero parte di una strategia generale per questa Nazione.
Abbiamo varato questi Accordi di coesione. Questi Accordi di coesione prevedono alcuni strumenti che ci consentono di superare i problemi che abbiamo avuto in passato, tra cui il fatto che se un provvedimento, se un obiettivo, se un progetto, non viene portato a termine può essere definanziato, quindi si possono recuperare le risorse e utilizzarle per qualcos'altro e possono intervenire i poteri sostitutivi laddove dovessero esserci delle lungaggini.
Non è il caso della Regione Piemonte, ma penso che sia il caso di raccontare quale lungo lavoro ci ha portato fin qui. Dopodiché, parallelamente al lavoro sui Fondi di coesione, c’è tutto il tema del PNRR. Quando io ho formato il Governo, ho deciso di fare la scelta di accorpare la competenza del PNRR e dei Fondi di coesione. Anche qui perché? Per evitare che queste risorse si sovrapponessero, per evitare che non facessero parte di una unica strategia. Ed è una scelta che è stata molto importante, non solo perché oggi ci consente appunto di finanziare con vari programmi di finanziamento diversi, il complesso di tutte le priorità che chiaramente individuiamo, ma anche perché questo lavoro ci ha consentito, - sempre grazie alla competenza del Ministro Fitto - di lavorare contemporaneamente anche per rivedere il PNRR. Ora qui io non farò polemica, però ricordo quando qualcuno sperava, tifava, che le rate del PNRR in Italia non venissero pagate e ricordo quando qualcuno diceva che provare a rinegoziare il Piano Nazionale di Ripresa e Resilienza era impossibile, anche se le priorità erano cambiate, anche se quando il Piano è stato scritto all'inizio, eravamo in un contesto completamente diverso, anche se alcuni dei provvedimenti che erano inseriti nel PNRR in realtà non erano finanziabili con le risorse del NextGenerationEU.
Ma io penso anche che, rispetto a chi diceva che è impossibile, che se provate a rinegoziare perdiamo le risorse, io ho sempre pensato che impossibile sia la parola che usano quelli che non hanno il coraggio di tentare di dare delle risposte. E penso che se ci si presenta con delle ragioni serie e con delle proposte serie e con delle risposte serie, è facile che si trovi qualcuno in grado di ascoltare.
Rispetto a tutti questi scenari catastrofici che erano stati paventati, attualmente noi abbiamo ricevuto il pagamento della terza rata, abbiamo ricevuto l'ok sul pagamento della quarta rata, siamo la prima Nazione in Europa a ottenere l'ok sul pagamento della quarta rata, entro il 31 dicembre presenteremo tutti gli obiettivi della quinta rata e, in tutto questo, abbiamo rinegoziato il PNRR. E l'abbiamo rinegoziato per evitare problemi che altrimenti avremmo incontrato, ma lo abbiamo rinegoziato anche per liberare risorse su alcune grandi priorità che io penso possano interessare anche questa Regione. 21 miliardi di euro sui quali 12 miliardi di euro sono risorse che vanno al tessuto produttivo, che vanno alle imprese di questa Nazione, che vanno a chi crea ricchezza, che vanno alla capacità di modernizzare quel tessuto produttivo. Ci sono per esempio 6,3 miliardi solamente su Transizione 5.0 e poi abbiamo finanziato alcune infrastrutture strategiche fondamentali, particolarmente quelle legate all'approvvigionamento energetico, perché sì, l'Italia con adeguati investimenti, con un po' di determinazione e con un po' di coraggio può diventare l'hub di approvvigionamento energetico dell'Europa intera.
E noi stiamo lavorando su questo obiettivo, intendiamo continuare a lavorare su questo obiettivo. Ma abbiamo liberato le risorse da destinare alle famiglie, da destinare al diritto allo studio, alle borse di studio, Presidente Cirio. Sono assolutamente, totalmente d'accordo. Non mi piegherò mai a un racconto secondo il quale il merito è nemico dell'uguaglianza. Uguaglianza e merito camminano insieme, ma l'uguaglianza va garantita nel punto di partenza, mentre il punto d'arrivo dipende dal valore che ciascuno sa dimostrare. E solamente se noi siamo in grado di difendere questi valori, allora costruiremo una società nella quale le persone vogliono cercare di dare il massimo. E siccome di persone che sono in grado di dare tanto ne abbiamo, vale la pena di dar loro l'idea di uno Stato che è al loro fianco e che riconosce quel valore, dicevo, sugli studentati, sulle borse di studio e quindi sul diritto di studio complessivamente inteso e sulla sanità.
Questo ancora prima dell'accordo di coesione del quale parliamo, con il PNRR liberiamo altri 750 milioni di euro da destinare alla sanità, insieme ai 3 miliardi di euro che abbiamo messo nella Legge di bilancio. Sono risorse, per carità non sono mai sufficienti, sulla sanità c'è un lavoro enorme da fare, però obiettivamente io sono fiera che nonostante le difficoltà che abbiamo incontrato e incontriamo attualmente, con il bilancio dello Stato italiano - calcolate che abbiamo cominciato a scrivere la Legge di bilancio avendo già 13 miliardi di interessi da pagare in più sul debito, in forza delle decisioni prese dalla Banca Centrale Europea e 20 miliardi di debiti sul superbonus. Quindi noi partivamo a fare una Legge di bilancio, che mediamente si aggira intorno ai 30 miliardi di euro, con meno 33 miliardi di euro. Ciò nonostante abbiamo costruito una Legge di bilancio che vale 28 miliardi di euro, che si concentra su alcune priorità fondamentali e una di queste priorità è proprio la sanità e ciò nonostante, dicevo, sono fiera che il Fondo sulla Sanità raggiunga quest'anno il suo massimo storico, anni del Covid compresi, e che noi abbiamo dato la priorità con queste risorse all'abbattimento delle liste d'attesa.
Con la rinegoziazione del PNRR aggiungiamo altri 750 milioni e poi altre priorità come le zone che sono state colpite dagli eventi catastrofali, ma insomma vi racconto tutto questo lavoro a monte dell'accordo, nel quale adesso scendo un minimo nel dettaglio, per dire che sono molto fiera di questo lavoro. Perché è stato un lavoro difficile, è stato un lavoro che ci ha tolto molto tempo, che ci ha impegnato davvero tanto e che, è quella parte del lavoro di ciascuno di noi, degli amministratori, di chi governa una Nazione, che si prende la gran parte del tuo tempo e viene forse conosciuto e riconosciuto di meno. Non vuol dire che non valga la pena farlo. Io ho visto una politica che preferiva comunicare anche cose che non faceva. Delle volte mi dicono, Giorgia, dovete comunicare di più quello che fate, e forse sarà anche vero, ma il tempo, la gran parte del tempo che ho, io lo voglio spendere a fare cose, non a far finta di farle. E quindi questa parte del lavoro che noi abbiamo fatto è stata ed è estremamente preziosa, perché tutte queste risorse arriveranno a terra e daranno risposte concrete ai cittadini.
Così noi oggi arriviamo alla firma di questo sesto Accordo di sviluppo con il quale, diceva il Presidente Cirio, noi investiamo nella Regione Piemonte 819 milioni di euro e mezzo, 132 sono stati già anticipati nel 2021, ma aggiungendo la quota di finanziamento locale, regionale, nazionale, arriviamo a mobilitare su questa Regione 865 milioni, con i quali finanziamo circa 20 interventi. Quindi sono risorse che non spendiamo in mille micro-cose, ma che concentriamo su alcune grandi priorità di questa Regione e su alcune risposte che i cittadini attendono.
Che cosa facciamo con queste risorse? Ci occupiamo di valorizzare alcuni tra gli asset più distintivi di questo territorio, quelli che, per capirci, lo rendono un punto di riferimento per gli sport invernali, i grandi eventi sportivi e internazionali. Poi vediamo se si riuscirà a fare qualcosa di più. Io e il Presidente Cirio ci siamo capiti.
Tra questi interventi c'è la ristrutturazione e l'ampliamento del Centro olimpico di Sci nordico di Pragelato, uno dei comuni che come sapete ospiteranno nel 2025 i Giochi mondiali universitari. C'è l'adeguamento delle strutture sportive per accogliere gli atleti disabili, ci sono interventi sulle piste per le gare di sci alpino, di snowboard, di freestyle, la realizzazione del nuovo stadio del biathlon, della pista di skiroll, quindi tutto quello che può consentirci di essere all'altezza dell'aspettativa che si ha nei confronti dell'Italia, particolarmente quando si ospitano grandi eventi.
C'è la riqualificazione di alcuni spazi importanti che hanno anche grande valore culturale, perché questi spazi possano essere in breve tempo restituiti ai cittadini. Penso all'Ospedaletto Antoniano nella Precettoria di Sant'Antonio di Ranverso, penso al recupero del Palazzo dei Principi dal Pozzo della Cisterna per valorizzare anche il borgo medievale nel quale si trova, penso ai 20 milioni per intervenire sul complesso dell'ex sede degli uffici di giudici di pace, quello per capirci che la stampa aveva ribattezzato “l'hotel dei disperati” e che ora noi vogliamo, intervenendo sul complesso, rigenerare. Una realtà che vogliamo ricostruire, rigenerare. Guardate, noi abbiamo fatto e stiamo facendo un lavoro molto importante. Stamattina eravamo a Milano a firmare l'Accordo di coesione con la Regione Lombardia e parlavamo di quello che probabilmente voi conoscete come il “boschetto della droga”. Anche lì abbiamo portato un progetto di riqualificazione. Per me queste sono risposte molto importanti da dare, come stiamo facendo a Caivano. Non è vero che non si può fare niente quando una realtà, un territorio, si ritrova nel degrado. Non è vero che la scelta giusta è che lo Stato piano piano retroceda sempre più e guardi da un'altra parte. Non è vero che ci sono zone nelle quali lo Stato a un certo punto deve rinunciare a entrare.
Io penso che una politica seria, anche assumendosi la responsabilità di fallire, debba dimostrare che non c'è nessun posto dove lo Stato indietreggia. Lo Stato c'è e dà risposte. E questo è il caso anche - ovviamente con le dovute proporzioni - ma è il caso di un'altra realtà che è stata raccontata magari più appunto per le sue difficoltà e che domani può diventare invece di nuovo un modello. E poi, c’è un intervento sui borghi, sulle aree interne, sulle comunità, 150 milioni di euro che destiniamo alla realizzazione - attraverso appositi accordi di programma - di opere pubbliche per lo sviluppo locale.
Ci sono le risorse sulla mobilità, 43 milioni, lo diceva il Presidente, per l'acquisto di nuovi treni, ma anche molti interventi sulle infrastrutture, sui ponti, e poi 210 milioni di euro sulla sanità che si aggiungono ulteriormente alle risorse delle quali già abbiamo parlato, che serviranno a migliorare i servizi ai cittadini, a potenziare la medicina territoriale ospedaliera, a riqualificare e potenziare le strutture sanitarie sul fronte energetico. A tutto questo si aggiunge quello che diceva e raccontava il Presidente Cirio.
Noi, mobilitando queste risorse, consentiamo anche alla Regione Piemonte di liberare risorse dal proprio bilancio che potrà destinare a sua volta per le priorità che individua e che mi pare il Presidente Cirio abbia ottimamente individuato e raccontato nel suo intervento. È un lavoro serio, è un lavoro lungo, è un lavoro che porta risposte sui territori. Perché non so, Presidente Cirio, se la prossima volta che verrò in Piemonte avrò 800 milioni da dare al Piemonte, ma sicuramente non sono abituata a fare le passerelle. Sono una persona alla quale piace prima lavorare, prima raggiungere risultati, prima avere risultati da offrire e poi, semmai, raccontare quei risultati.
Credo che questo sia il modo giusto di fare politica, ma credo anche che abbia fatto e faccia la differenza la capacità dei vari livelli istituzionali di darsi una mano, di darsi una mano anche al di là di quello che è l'appartenenza politica o di partito della maggioranza alla quale si fa riferimento. Abbiamo tutti la stessa responsabilità e ce l'abbiamo in un tempo molto difficile. Delle volte forse capita anche a lei, ai sindaci, di chiedere ma perché è capitato proprio a me di governare in questo momento che è il peggiore probabilmente nella storia repubblicana. Però poi le persone serie si rimboccano le maniche e si mettono a lavorare e noi  porteremo questi accordi, stringeremo questi accordi, firmeremo questi accordi con tutte le Regioni italiane e ci recheremo in tutte le Regioni italiane con risposte, con risposte anche molto puntuali, con risposte molto concrete, perché alla fine tutto quello che ci interessa e l’unico motivo per cui vale la pena di affrontare le giornate come le stiamo affrontando, è poter guardare i propri cittadini negli occhi e sapere che si è fatto il massimo per dare loro le risposte che meritavano.
Grazie a tutti davvero e buon lavoro.
",2023-12-07,https://www.governo.it/it/articolo/accordo-lo-sviluppo-e-la-coesione-governo-regione-piemonte-lintervento-del-presidente
"Accordo per lo sviluppo e la coesione Governo-Regione Lombardia, intervento del Presidente Meloni","Buongiorno a tutti, grazie di essere qui.
Sono particolarmente contenta di firmare questo Accordo di coesione con la Regione Lombardia qui a Milano oggi, nella festa di Sant'Ambrogio, ricorrenza particolarmente cara ai milanesi.
Sono particolarmente contenta perché questo è il quinto accordo che noi firmiamo con una Regione italiana sulla base del lavoro che abbiamo fin qui portato avanti, ma è, insieme a quello con la Regione Lazio, quello sul piano finanziario più significativo. E davvero voglio ringraziare intanto il Ministro Fitto che sta facendo un lavoro estremamente prezioso e poi ovviamente il Presidente Fontana, il Vice Presidente Alparone e tutti gli uffici che hanno lavorato a questo accordo.
Dunque, io mi permetto di fare un passo indietro per spiegare bene di che cosa stiamo parlando. Quello che noi firmiamo oggi si chiama Accordo di coesione ed è in buona sostanza il risultato di un lavoro che questo Governo ha fatto di riorganizzazione dei Fondi di coesione. I Fondi di coesione sono fondi strutturali europei, sono organizzati su ciclo pluriennale, servono a combattere le disparità tra i territori, hanno un cofinanziamento a livello nazionale e sono dei fondi molto importanti. Il punto è che spesso era accaduto in passato, anche se non con la Regione Lombardia – diciamoci la verità -, che questi Fondi molto spesso non venissero utilizzati nella loro totalità. Il paradosso di questa Nazione è che, mentre noi sappiamo che ci mancano risorse un po' dappertutto, molto spesso le risorse ci sono ma non vengono spese o non vengono spese nei tempi o non vengono spese adeguatamente. Quindi il lavoro che questo Governo ha fatto, dall'inizio del suo mandato, grazie come dicevo al contributo e alla determinazione del Ministro Fitto, è stato fare un punto con tutte le Regioni sullo stato di attuazione della precedente programmazione e sulle priorità della nuova programmazione di questi Fondi europei. All'esito di questo lavoro che ci ha consentito di fare il quadro sulla realtà che c'era, noi abbiamo varato un decreto, che è il Decreto Sud, nel quale riorganizziamo i Fondi di coesione.
Riorganizziamo questi Fondi di coesione istituendo Accordi di coesione con le singole Regioni. La particolarità di questi Accordi è che le priorità vengono proposte dalla Regione ma devono essere condivise dal Governo nazionale, non perché noi si voglia limitare l'autonomia delle Regioni, ma per fare in modo che queste risorse possano complessivamente far parte di un'unica grande strategia e si riesca a lavorare non come monadi, ma come Nazione nel suo complesso. Dopodiché, istituiamo anche dei meccanismi di responsabilizzazione, che prevedono da una parte la possibilità di de-finanziare progetti quando le risorse dovesse rischiare di non essere spese, e anche di fare intervenire poteri sostitutivi per combattere e risolvere eventuali problemi di ritardi o lungaggini.
Questo è il lavoro che noi abbiamo fatto a monte, che è un lavoro che si sposa con il lavoro fatto sul PNRR. All'inizio, quando questo Governo è nato, io ho deciso di accorpare la competenza del Piano Nazionale di Ripresa e Resilienza con la competenza dei Fondi di coesione. Perché? Perché parliamo di due misure che possono in molti casi sovrapporsi: sono fondi europei, sono fondi europei che vengono prevalentemente utilizzati per finanziare priorità strategiche e se questi mondi non si parlano, come tragicamente delle volte in Italia è stato, non si riesce a lavorare tutti su un'unica direzione. Parallelamente a questo lavoro sui Fondi di coesione, come sapete, sempre grazie al Ministro Fitto, abbiamo anche lavorato duramente, lungamente, sul Piano Nazionale di Ripresa e Resilienza.
Qui voglio dire che penso davvero che rispetto alle valutazioni che erano state fatte da molti circa i rischi di perdere le risorse del PNRR, i rischi che sarebbero potuti derivare da un eventuale folle intento di rinegoziare anche parti del PNRR, mi pare che i risultati raccontino una realtà completamente diversa e cioè la realtà di una politica che, se presenta seriamente le sue priorità, trova qualcuno che sia in grado di ascoltare.
La realtà oggi del PNRR è che noi abbiamo ricevuto la terza rata, come sapete abbiamo avuto l'ok sulla quarta rata del PNRR, entro il 31 dicembre di quest'anno invieremo gli obiettivi della quinta rata del PNRR. In tutto questo, abbiamo rinegoziato il PNRR inserendo all’interno dello stesso anche il capitolo sul RePowerEU che in molti casi ci aiutava anche a risolvere delle criticità su progetti che sarebbe stato alla fine difficile finanziare con le risorse del PNRR e che abbiamo scelto di concentrarlo su quelle che sono le priorità mutate di una Nazione che oggi si trova in un contesto completamente diverso da quello che c'era quando il PNRR fu scritto.
Abbiamo così liberato 21 miliardi di euro che abbiamo deciso di concentrare su alcune grandi priorità. La prima di questa priorità, penso che a una regione come la Lombardia faccia piacere, sono le imprese di questa Nazione: 12 miliardi dei fondi che noi abbiamo liberato vanno a sostenere il sistema produttivo. Ci sono per esempio 6,3 miliardi di euro su transizione 5.0, Presidente Bonomi, perché quando noi abbiamo approvato la manovra giustamente qualcuno ha detto che nella manovra c'è attenzione ai redditi, ai salari ma non c'è la necessaria attenzione alle imprese. E non c'era perché noi stavamo facendo parallelamente un lavoro con il PNRR che avrebbe offerto queste risposte. Quindi 12 miliardi di euro sulle aziende, ci sono priorità molto importanti che riguardano giovani, famiglie, diritto allo studio, studentati e molte di queste iniziative. Ci sono nuovi fondi sulla sanità, ci sono oltre 5 miliardi sulle infrastrutture, di cui 2 miliardi sulle infrastrutture strategiche legate alla nostra capacità di produzione energetica - c'è moltissimo lavoro che facciamo nella nostra scelta strategica di disegnare l'Italia anche come un potenziale Hub di approvvigionamento energetico d'Europa - e quindi lavoriamo per concentrarci su quelle priorità. Ci sono nuove risorse per le zone, come voi sapete, che sono state vittime di eventi catastrofali, anche ultimamente, penso in particolare all'Emilia Romagna. Insomma, abbiamo fatto questo lavoro contemporaneamente al lavoro che facevamo sui Fondi di coesione.
Mi perdonerete se ho fatto questa lunga premessa, ma io sono particolarmente fiera di questo lavoro, perché è quella parte del lavoro di un governo che è la più difficile, che è quella che ti toglie più tempo e che è quella che nessuno ovviamente conosce. E quindi vale la pena dirsi, quando si è lavorato tanto e si sono raggiunti dei risultati, che sono stati raggiunti quei risultati.
Sulla base di questo lavoro noi firmiamo oggi questo quinto Accordo di coesione, il quinto che noi firmiamo su tutto il territorio nazionale. Oggi pomeriggio sarò in Piemonte per firmare il sesto con il Presidente della Regione Piemonte. Dicevo, è insieme a quello sulla Regione Lazio il più significativo sul piano finanziario. Con l'Accordo di oggi noi investiamo su questo territorio complessivamente 1 miliardo e 210 milioni di euro - dei quali 185 erano già stati anticipati nel 2021-, ma se a queste risorse aggiungiamo le quote di cofinanziamento locale, regionale, nazionale e la capacità anche di attrarre investimenti privati, della quale la Regione Lombardia è particolarmente capace, la somma totale supera il miliardo e 860 milioni di euro. Quindi sono quasi 2 miliardi di euro che vengono investiti su questo territorio, che noi abbiamo concentrato su poche priorità: sono complessivamente 13 progetti - sto andando a memoria - e sono risorse che quindi non disperdiamo in mille rivoli, ma che cerchiamo di concentrare su grandi iniziative.
Queste grandi iniziative, lo ha già detto il Presidente Fontana, rispondono sostanzialmente a tre priorità.
Il potenziamento della mobilità. Ci sono 228 milioni di euro sui nuovi treni, di cui 68 dedicati ai treni a idrogeno - quindi sempre con una scelta che guarda al futuro.
C'è un grande lavoro che abbiamo fatto sul tema della riqualificazione urbana, che riguarda: la riqualificazione della stazione di Milano-Cadorna con un investimento di 435 milioni di euro; un progetto da 300 milioni di euro per la riqualificazione di Palazzo Sistema ,che chiaramente servirà a caratterizzare ancora di più lo skyline di Milano e che ospiterà la sede degli enti regionali; a Busto Arsizio - io sto citando chiaramente i principali - ci sarà la realizzazione di un parco lineare con il recupero del vecchio tracciato ferroviario, un progetto che vale circa 26 milioni di euro.
E poi, lo diceva il Presidente Fontana, e di questo io sono particolarmente orgogliosa, c'è un pacchetto molto importante che è destinato al tema delle Università, della ricerca e dell'istruzione, che riguarda l'allestimento del nuovo campus dell'Università di Milano (circa 142 milioni di euro di investimento), il nuovo campus del Politecnico di Bovisa (60 milioni di euro di investimento), la rigenerazione urbana del Polo di chimica e scienza del farmaco dell'Università di Pavia e ci sono 60 milioni per realizzare il nuovo campus del Conservatorio Giuseppe Verdi di Milano. E questo è un progetto del quale sono particolarmente orgogliosa perché il nuovo campus sorgerà a Rogoredo e noi sappiamo che Rogoredo è spesso stata nota alle cronache fuori da qui soprattutto per il tema del boschetto della droga. Ecco, noi abbiamo deciso di fare questo investimento molto importante per un progetto di rigenerazione urbana estremamente innovativo che può segnare la rinascita di Rogoredo, che così possiamo ricordare, conoscere, non come boschetto della droga ma magari come boschetto della musica, perché questo campus è un campus che prevede cultura, musica, aule didattiche, residenze universitarie, laboratori, sale di registrazione per i giovani musicisti. È chiaramente un’occasione di riqualificare un quadrante importante che appunto, ingiustamente, è stato noto soprattutto per i fatti di cronaca.
E quindi come vedete c'è un progetto, un progetto che si concentra sul tema della mobilità, che si concentra sul tema delle infrastrutture, che si concentra sul tema della riqualificazione urbana e che mentre fa riqualificazione urbana si occupa anche di diritto allo studio.
E io sono molto molto fiera - e chiudo - dell'Accordo, della serietà di questo Accordo per il quale davvero ancora una volta ringrazio tutti. E continueremo ovviamente insieme a fare questo lavoro, e tanto altro lavoro che faremo insieme, anche monitorando l'attuazione e la velocità di attuazione di questi progetti che sono estremamente importanti.
Quindi grazie davvero al Presidente Fontana, a tutta la Regione Lombardia e grazie a tutti i sindaci e agli esponenti istituzionali che sono qui stamattina.
Grazie.
 
",2023-12-07,https://www.governo.it/it/articolo/accordo-lo-sviluppo-e-la-coesione-governo-regione-lombardia-intervento-del-presidente
Videomessaggio del Presidente Meloni all'Assemblea 2023 di Confimi Industria,"Buongiorno a tutti,
voglio ringraziare e salutare il Presidente Agnelli e tutti i rappresentanti delle imprese manifatturiere e dei servizi alla produzione associate a Confimi Industria che sono presenti oggi a Roma per l’Assemblea nazionale.
Siete un’organizzazione “giovane”, appena l’anno scorso avete celebrato il decennale, ma già da tempo vi siete guadagnati i galloni sul campo e rappresentate chiaramente una realtà importante in un comparto economico altrettanto fondamentale per una Nazione come la nostra, la seconda potenza manifatturiera d’Europa.
Un comparto centrale nell’azione di governo perché costituisce il motore del Made in Italy, quel marchio che ci rende riconosciuti e apprezzati in tutto il mondo. Se il Made in Italy è sinonimo di eccellenza e qualità lo dobbiamo in gran parte alle nostre piccole e medie imprese, lo dobbiamo al loro dinamismo, alla loro capacità di coniugare tradizione e innovazione. Senza le piccole e medie imprese il nostro sistema economico non sarebbe quello che è ed è per questa ragione che abbiamo scelto, in questo primo anno di governo, di porre le basi per costruire un ambiente che sia il più possibile favorevole a chi fa impresa. Perché lo Stato deve essere un alleato di chi produce ricchezza, di chi crea posti di lavoro, e non un nemico. Deve essere un alleato che aiuta le imprese a crescere, che le aiuta a diventare più forti e competitive.
Questa è la visione che ha ispirato e ispira il nostro lavoro, che ha orientato e orienta le nostre scelte, sia in questa che nella precedente manovra finanziaria. 
Penso al rifinanziamento della Nuova Sabatini sui beni strumentali, alle misure a sostegno del credito alle esportazioni o all’introduzione del principio del “più assumi meno paghi”, ovvero quel meccanismo che consente di “premiare” le aziende che creano nuova occupazione, le aziende che incrementano i propri dipendenti a tempo indeterminato rispetto all’anno precedente. È una misura che in un comparto come il vostro che è ad alta incidenza di manodopera, può avere effetti dal nostro punto di vista molto positivi.
Abbiamo lavorato con lo stesso approccio quando si è trattato di rivedere il Piano Nazionale di Ripresa e Resilienza e di implementarlo con il capitolo del REPowerEU. Un lungo e articolato lavoro che ci ha consentito di liberare e mettere a disposizione delle imprese oltre 12 miliardi di euro di risorse aggiuntive.
Fin dal nostro insediamento ci siamo concentrati su uno dei problemi che incide di più sulle piccole e medie imprese, ovvero il costo dell’energia. Sono tante le misure che abbiamo introdotto in questi mesi. Ci tengo a ricordare uno degli ultimi provvedimenti che abbiamo approvato in Consiglio dei ministri: un decreto che prevede un sistema di incentivi grazie al quale circa 3800 imprese a forte consumo di energia elettrica - quindi chimica, vetro, tessile - potranno installare impianti a fonti rinnovabili e vedersi anticipare dal GSE gli effetti della realizzazione di questi impianti, da restituire nei successivi vent’anni. Allo stesso modo, abbiamo previsto l’acquisto a prezzo vantaggioso di gas per circa mille aziende attraverso il GSE e il rilascio di nuovi titoli per la coltivazione di idrocarburi.
A tutto questo si somma il cammino di attuazione della delega fiscale, che sta procedendo molto velocemente e che punta a tagliare le tasse e a costruire un rapporto paritetico e di collaborazione tra Stato e contribuenti. Con un’attenzione particolare, ovviamente e anche qui, a chi fa impresa e contribuisce così alla ricchezza nazionale.
Questo Governo ha iniziato il suo percorso poco più di un anno fa. La bussola che orienta i nostri passi è il programma che è stato votato ovviamente dai cittadini. Un programma di visione, di lungo periodo, che noi vogliamo portare avanti e attuare in questi cinque anni, punto per punto. Un programma che punta a rendere l’Italia più competitiva, più forte, più apprezzata nel mondo, più orgogliosa e consapevole di sé stessa. È un obiettivo ambizioso, certo lo so, ma nessuno meglio di chi fa impresa sa come non ci sia niente di impossibile se nel lavoro che si porta avanti ogni giorno ci si mette la passione, la determinazione e il coraggio e forse anche un pizzico di follia.
Voi questo lo sapete bene. Quindi, forse anche da voi, dobbiamo prendere un po’ di esempio nel lavoro che facciamo tutti i giorni. Voi intanto continuate a dare, come sempre, il meglio di voi e troverete a fianco un Governo capace di sostenere quel lavoro, di sostenere quella visione, di sostenere quel pizzico di follia e di sostenere così la Nazione nel suo complesso.
",2023-12-05,https://www.governo.it/it/articolo/videomessaggio-del-presidente-meloni-allassemblea-2023-di-confimi-industria/24503
"Dichiarazioni alla stampa con il Presidente Vučić, l'intervento del Presidente Meloni","Buongiorno a tutti.
Voglio dire al Presidente Vučić che in qualità di ospite è già stato straordinario. L'accoglienza che abbiamo trovato stamattina è stata un'accoglienza che davvero ci ha molto colpito, lo ringrazio e sono certa che, da questa mia prima visita da Presidente del Consiglio italiano in Serbia, relazioni che sono già molto importanti e molto significative possano ulteriormente rafforzarsi.
Noi col Presidente Vučić ovviamente abbiamo avuto occasione di incontrarci molte volte, ma ci tenevo a dare seguito a una visita che era programmata da tempo e che io considero importante nell'ambito di relazioni che sono molto importanti.
Italia e Serbia, soprattutto nell'ultimo periodo, hanno moltiplicato le loro iniziative bilaterali - il Presidente Vučić citava il Business Forum -; siamo pronti a riprendere anche il dialogo intergovernativo. Ci sono davvero molte iniziative che stiamo portando avanti insieme e sicuramente il valore del nostro interscambio, che è un valore eccellente, può crescere e crescerà: c’è già molta Italia qui in Serbia - molte aziende italiane che qui investono, che contribuiscono a un'occupazione che più o meno coinvolge circa 50.000 lavoratori - ma si può fare di più.
Credo che il fatto che Belgrado sia la prima città al mondo nella quale hanno aperto degli uffici, aziende italiane di estrema importanza, aziende partecipate dallo Stato, la Cassa Depositi e Prestiti e diverse altre, Simest, Sace, racconti della attenzione che c'è da parte del mondo imprenditoriale italiano a investire in questa Nazione, anche sulla base del lavoro che il governo del Presidente Vučić ha portato avanti. Credo che questo vada riconosciuto. 
I risultati economici che sono stati portati avanti, che sono stati raggiunti negli ultimi anni, sono oggettivamente straordinari e richiamano l'interesse delle aziende italiane, del sistema istituzionale italiano, delle Regioni italiane che in Italia rappresentano una locomotiva a continuare a rafforzare questo nostro rapporto.
Ci sono oggi molte sfide che sempre le crisi comportano e quelle sfide offrono delle opportunità: penso a tutto il tema della transizione energetica, penso al tema dell'innovazione, penso al tema dell'intelligenza artificiale. Ci sono molte questioni sulle quali oggi Italia e Serbia possono lavorare ancora di più, ancora meglio insieme e sono estremamente contenta che si abbia l'opportunità, anche tra Leader che si capiscono facilmente, di rafforzare queste opportunità di investimento, di rafforzare reciprocamente le nostre economie.
Tutto questo e tutto il lavoro che Italia e Serbia stanno facendo insieme dimostra la rilevanza strategica che l'Italia attribuisce alla Serbia. Anche per questo siamo stati e continueremo a essere - voglio dire anche questo con estrema chiarezza - tra i principali sostenitori del processo di allargamento – così si chiama nel dibattito europeo, io l'ho sempre definito riunificazione dell'Europa. Io penso che l'Europa non sia un club, penso che non sia un club nel quale qualcuno decide chi sia europeo e chi non sia europeo, è stata la storia e la geografia a decidere chi è europeo. E credo che quello che le Istituzioni europee debbano fare è un processo serio, il più possibile veloce, per garantire questa riunificazione, particolarmente nel contesto internazionale molto complesso nel quale noi ci muoviamo. L'Europa non potrà dirsi davvero unita fin quando i Balcani occidentali non avranno fatto ingresso nella famiglia europea intesa come Istituzione. Il Presidente Vučić sa benissimo che può contare sul sostegno e sull'impegno dell'Italia, a partire dal prossimo Consiglio europeo, che è un Consiglio europeo da questo punto di vista molto importante, anche per velocizzare l'accesso graduale al Mercato unico, come è stato indicato nel Piano per la crescita che è stato presentato dalla Commissione europea.
Chiaramente l'integrazione europea dei Balcani occidentali è una strada che noi dobbiamo continuare a percorrere, anche perché è fondamentale per garantire a questa regione, e conseguentemente all'Europa intera, maggiore sicurezza e più crescita economica. 
La Serbia sta già dando il suo contributo, io sono certa che continuerà ad avere un approccio costruttivo nel dialogo facilitato dall'Unione europea con il Kosovo - abbiamo parlato anche di questo. L'Italia è ovviamente convinta sostenitrice di questo processo, crediamo che si debba lavorare per dare piena e pronta attuazione agli impegni assunti dalle parti con gli accordi che sono già stati raggiunti.
Ma sono molti altri i temi sui quali noi pensiamo che si possa collaborare tra persone serie, pragmatiche e che cercano di immaginare soluzioni ai problemi. Abbiamo parlato di immigrazione e di sicurezza, un'altra materia che sta particolarmente a cuore, come voi sapete, all'Italia. Il contrasto all'immigrazione irregolare, per quello che riguarda la rotta balcanica, è un obiettivo che Roma e Belgrado condividono. Voglio anche qui ringraziare la Serbia per gli sforzi che sta dimostrando questa direzione. Noi siamo convinti che le nostre energie debbano spostarsi sulla dimensione esterna del problema per affrontarlo prima che arrivi in Europa. Ovviamente la dimensione esterna è l'elemento per noi centrale nel contrasto ai flussi illegali, che è anche l'unico modo per risolvere l'annosa questione dei movimenti secondari.
Chiaramente abbiamo parlato delle crisi in atto, della guerra di aggressione russa all'Ucraina. Conoscete la posizione italiana, continuiamo a sostenere a 360 gradi l'Ucraina per garantire la sua libertà, la sua sovranità. Abbiamo parlato della crisi in Medio Oriente, di come si possa tutti quanti e si debba tutti quanti lavorare per impedire una escalation del conflitto che potrebbe portare conseguenze per noi oggi inimmaginabili. L'Italia, come sapete, è molto impegnata soprattutto sul fronte umanitario: noi abbiamo già inviato una nostra nave - la nave Vulcano - sulla quale è allestito anche un ospedale da campo; stiamo cercando di dare il nostro contributo sul piano umanitario ai civili di Gaza. 
Quindi siamo Nazioni impegnate a 360 gradi per quello che riguarda i nostri rapporti bilaterali, per quello che riguarda la dimensione europea e per quello che riguarda il ruolo che Nazioni importanti devono avere nell'attuale contesto estremamente complesso che viviamo a livello internazionale. 
Voglio ringraziare ancora una volta il Presidente Vučić per l'accoglienza. Io sono molto soddisfatta di questa visita, che non è ancora finita - quindi c'è ancora molto da scoprire -, che però ci regala relazioni che io credo possano essere sempre più forti, ci regala un futuro che è sicuramente promettente. Sono certa che continueremo a lavorare insieme perché le nostre Nazioni percorrano quella strada con decisione, con uno spirito di forte partenariato e con amicizia, perché ci siamo trovati molto spesso e su tante questioni. Il Presidente Vučić è una persona abituata a parlare sempre chiaro. Io sono stata colpita da lui dall'inizio per questo, perché sono ugualmente una persona abituata a parlare sempre abbastanza chiaro e le persone che parlano chiaro alla fine sono quelle che si capiscono meglio, e sicuramente anche questo aiuta e rafforza le nostre relazioni.
Quindi grazie Presidente, grazie per questa accoglienza e grazie a voi.
 
",2023-12-03,https://www.governo.it/it/articolo/dichiarazioni-alla-stampa-con-il-presidente-vu-i-lintervento-del-presidente-meloni/24491
"COP28, il punto stampa conclusivo del Presidente Meloni","Domanda: [inaudibile] 
Presidente Meloni: Secondo me si sono fatti degli importanti passi in avanti. Io sono sempre dell’dea che i passi in avanti debbano essere concreti. Penso che ci siano alcuni passi in avanti concreti che sono stati fatti in questa COP, che dimostrano il senso di responsabilità dei tantissimi Paesi che hanno partecipato a livello di Leader – credo che questa sia la COP più partecipata di sempre a livello di Capi da Stato e di Governo -, ma penso che l'obiettivo del Loss and Damage Fund, per esempio - sul quale voi sapete che c'è stato anche un importante impegno italiano -, sia un obiettivo concreto e molto utile, e penso che alcuni obiettivi che sono stati dichiarati nelle conclusioni di questa COP, tipo la capacità di triplicare la produzione di energia da rinnovabili entro il 2030, la capacità di raddoppiare annualmente l'efficienza energetica, siano da una parte raggiungibili e dall'altra degli obiettivi concreti. E quindi penso che vada a farti complimenti alla Presidenza emiratina che si è molto spesa per la riuscita di questo appuntamento e credo che non si possa negare che è stato un successo anche per la Presidenza che organizzava. 
Domanda: Presidente, 22 paesi hanno fatto una dichiarazione, tra cui la Francia e gli Stati Uniti, per triplicare la produzione di energia nucleare. Dall'Italia è arrivato il plauso di Forza Italia, la Lega è sempre stata favorevole, c'è la possibilità di una ripresa di un programma nucleare italiano? 
Presidente Meloni: Guardi, su queste questioni secondo me bisogna essere sempre molto pragmatici e non ideologici. Io non ho preclusioni su nessuna tecnologia che possa essere sicura e che possa aiutarci a diversificare la nostra produzione energetica. 
Non sono certa che oggi, cominciando da capo, ricominciando da capo sul tema del nucleare, l'Italia non si troverebbe indietro ma, se ci sono evidenze del fatto che noi si possa invece avere un risultato positivo, sono sempre disposto a parlarne. 
Credo piuttosto che la grande sfida italiana, anche se è un po' più in là da venire, però senza visione non si va da nessuna parte, sia il tema della fusione nucleare. La fusione nucleare, che potrebbe essere la soluzione domani di tutti i problemi energetici, delle crisi che nascono dalle questioni energetiche, è una di quelle tecnologie sulla quale l'Italia è più avanti di altri.
Ed è sicuramente un elemento sul quale troverete sempre la mia massima concentrazione, il mio massimo sostegno. Cioè credo che l'Italia debba avere la capacità di pensare in grande e questo è uno di quei temi sui quali l'Italia può pensare in grande e sta agendo in grande. 
Domanda: Presidente la prossima c'è un vertice Ecofin straordinario fondamentale e la bozza di compromesso sembra essere una riduzione annua del debito del 1%, una volta [inaudibile] il deficit al 3%. Mi chiedo se anche nell’incontro con Scholz si sia trovato un po' di terreno di compromesso anche per l'investimento di produzione e se secondo lei si arriverà a chiudere un ritorno entro l’anno. 
Presidente Meloni: Guardi, ne abbiamo già parlato quando io ero a Berlino. Se posso dire in queste ore eviterei i commenti, perché sono ore nelle quali si sta procedendo a confronti molto puntuali che speriamo possano portare a una soluzione anche qui nell'interesse dell'Unione. Il punto è: noi vogliamo e siamo ambiziosi, no? Dobbiamo essere ambiziosi, l'Unione europea deve essere ambiziosa. Credo che le politiche economiche che questo Governo ha portato avanti dimostrino la serietà con la quale approcciamo, però dobbiamo riuscire a costruire una riforma del Patto di stabilità e crescita che sia rispettabile, cioè che sia possibile rispettare, cercando delle sintesi ovviamente tra punti di vista e interessi che sono diversi. 
Siccome sono le ore più delicate per questa trattativa, direi che se la commentiamo magari la settimana prossima può aiutare tutto. 
Domanda: Presidente, i magistrati ritengono che Delmastro abbia violato la sicurezza nazionale, l'opposizione ne chiedono le dimissioni. 
Presidente Meloni: I magistrati ritengono che Delmastro debba essere rinviato a giudizio. Il giudice, il pubblico ministero riteneva che la vicenda Delmastro dovesse essere archiviata, per ben due volte. Quindi direi che è il caso di aspettare una sentenza di condanna passata in giudicato, eventualmente, prima di definirlo colpevole. 
Domanda: If I could ask one question in English: how much is the security of Europe in terms of its energy supply tied to action here on climate change. People have painted it as either security or action on climate change, is it one and the same?
[traduzione di cortesia: Se posso fare una domanda in inglese, quanto è legata la sicurezza dell'Europa in termini di approvvigionamento energetico all'azione qui sui cambiamenti climatici? La gente l'ha dipinta come o sicurezza o azione sui cambiamenti climatici, si tratta della stessa cosa?]
Presidente Meloni: It is the same thing, yes. The problem that Europe has today about security is also that it is not controlling the supply chains, the fundamental supply chains, that it had to, for Europe was born for that. Then we decided to leave our supply chains to be very long and very far, and when we had the problems such as the pandemic crisis and then the war, we realised that we were controlling nothing and depending on nations we couldn’t always trust. So now the most important challenge that we have for our security is to control the fundamental supply chains, and energy is one of those and that is why Italy is working hard on that.  
[traduzione di cortesia: È la stessa cosa, sì. Il problema che l'Europa ha oggi sulla sicurezza è anche che non controlla le catene di approvvigionamento, le catene di approvvigionamento fondamentali, che doveva controllare, perché l'Europa è nata per questo, ma poi abbiamo deciso di lasciare che le nostre catene di approvvigionamento diventassero molto lunghe e molto lontane e, quando abbiamo avuto problemi come la crisi pandemica e poi la guerra, ci siamo resi conto che non controllavamo nulla e che dipendevamo da nazioni di cui non sempre potevamo fidarci. Quindi ora la sfida più importante per la nostra sicurezza è quella di controllare le catene di approvvigionamento fondamentali, e l'energia è una di quelle ed è per questo che l'Italia sta lavorando molto su questo aspetto.]
DOMANDA: Il Ministro Crosetto ha rilasciato delle dichiarazioni al Corriere della Sera, che hanno suscitato un dibattito abbastanza acceso. Ha parlato di un rischio di interventismo politico della magistratura. Poi, in Parlamento forse, qualcuno ha parlato di una ritrattazione o di una comunicazione di questo, però sostanzialmente ha posto un tema, senza entrare nei dettagli, e l'ha detto dicendo che aveva ragioni per farlo. 
Presidente Meloni: Guardi, la questione è questa: io penso che non ci sia uno scontro tra la politica e la magistratura. Credo che si debba sempre ricordare che per chi viene da destra, chi serve lo Stato è sempre un punto di riferimento. E quindi questa idea che ci debbano essere o ci possano essere scontri tra i poteri dello Stato, tra persone che dal loro punto di vista in ogni caso servono lo Stato, secondo me è sbagliato. Questo non vuol dire non segnalare che poi in ogni ambito ci sono dei problemi e il problema in una piccola parte della magistratura è il ritenere che i provvedimenti di alcuni governi che non sono in linea magari con una certa visione del mondo, debbano essere contrastati, come è accaduto per esempio sull'immigrazione. Ma io, guardi, ho trovato francamente un po' fuori misura dire che la riforma costituzionale aveva una deriva antidemocratica: a me queste sembrano dichiarazioni che vanno bene per la politica. Per cui questo poi si può non notare, perché è una realtà, ma non vuol dire aprire uno scontro tra un mondo e un altro mondo. 
Significa segnalare dove ci sono delle cose che obiettivamente sono un po' fuori dalle righe. Ma io penso che poi vada guardato e vada visto come dall'inizio del nostro governo noi abbiamo lavorato per rafforzare il lavoro della magistratura nel fare il proprio lavoro, nella lotta alla mafia. Ricordo che sono stato io a parlare al procuratore Melillo con i 27 procuratori per capire quali potessero essere le norme che sono più utili, come si potesse mantenere un dialogo costruttivo per arrivare all'obiettivo che tutti quanti abbiamo, che è combattere la criminalità, non gli avversari, ma la criminalità.
E su questo io sono sempre schierata dalla stessa parte con quella stragrande maggioranza di magistrati che in Italia pensano che il loro lavoro sia questo e non contestare le scelte di una politica che non condivide. 
Domanda: Sulla riforma costituzionale c'è stata una critica, comunque di un esponente vicino al centro-destra che è Gianni Letta, abbastanza esplicita che è arrivata dopo delle critiche molto più radicali invece di ex Presidenti di corte costituzionali, tra cui un ex ministro della giustizia come Cartabia. Non tutti hanno parlato di deriva autoritaria, ma comunque ci sono state delle critiche molto forti. Soprattutto la critica di Letta volevo capire… 
Presidente Meloni: Sì, ma guardi, intanto capiamoci. Non è che io penso che non si possa criticare la riforma costituzionale, lo considero perfettamente legittimo. Il problema è se l'Associazione Nazionale dei Magistrati mi fa come dichiarazione pubblica quella che è un attacco contro la magistratura… allora diventa un altro ambito. Poi, che la riforma possa essere criticata, io posso condividere o non condividere. Per esempio, le parole di Gianni Letta, io non le ho viste come parole di contrasto, come a voler creare dei problemi. In parte sono condivisibili, in parte non sono condivisibili, per come la vedo io. Nel senso, è normale che una riforma del premierato, così come noi la stiamo facendo, serva a rafforzare il governo, ma non nel senso di rafforzare i poteri del governo. Noi l'abbiamo studiata perché rafforzasse la stabilità del governo, che vuol dire rafforzare le scelte strategiche dei governi. Non sono invece d'accordo quando si dice che è una riforma che limita i poteri del Presidente della Repubblica, perché lei ricorderà che io ho detto che la riforma era stata scritta in maniera tale da non toccare i poteri del Presidente della Repubblica, tant'è che è una contestazione che mi viene fatta: ma come, fate una riforma del premierato e non è prevista la nomina dei Ministri? Semmai si è detto tutto e il contrario di tutto, com'è normale in queste cose perché poi è una materia talmente complessa sulla quale è normale che ci siano punti di vista differenti. E se ne continuerà a discutere. 
Io penso che alla fine, sia bello e normale e giusto discutere anche, se ci sono elementi che possono rafforzarla ancora di più sono anche aperta, come sapete. Dopodiché io ho fatto la riforma che gli italiani mi chiedevano di fare e l'ho fatta perché penso che i governi li debbano decidere loro. E penso che quando un governo è stato scelto dagli italiani debba avere cinque anni per realizzare il suo programma perché i governi che avevano un orizzonte di un anno e mezzo hanno devastato l'economia e la credibilità di questa Nazione. 
E alla fine penso che questo tema agli italiani arriverà e gli italiani ci diranno se la condividono o non la condividono.
Domanda: Presidente un tema che si discusse in questa settimana è quello della fine del mercato tutelato, lo stesso suo alleato Salvini ha chiesto di vedere se si può fare qualcosa e ha ancora aperto un'interlocuzione con la Commissione europea…
Presidente Meloni: Guardi, prima del mio alleato Salvini mi hanno chiesto di fare qualche cosa quelli che ce l'hanno messa la riforma del mercato tutelato. Perché ricordo che la fine del mercato tutelato è stata stabilita nel 2017, governi Renzi e Gentiloni, dopodiché votata dalla allora maggioranza del governo Draghi, prima che arrivasse l'attuale governo. Ricordo che io ho votato contro, che ho contestato apertamente la fine del mercato tutelato, mentre gli altri la votavano. Dopodiché per blindarla è stata inserita nel PNRR e nella terza rata del PNRR che, lei saprà, quando noi siamo arrivati, era già quindi un obiettivo centrato. 
Allora, mettiamola così: posso capire che il PD ha deciso che ha fatto una cosa sbagliata, ma prima di spiegare a me come la risolvo, perché non chiedono scusa? Perché le cose non si può far finta che prima erano giuste e quando arrivano a altro governo diventano sbagliate. Perché io ho sempre tenuto la stessa posizione sul tema, sono loro che stanno dicendo che hanno fatto una riforma che colpiva gli italiani. Allora prima lo dichiarino e poi io volentieri aiuto a risolvere il problema. 
Qual è il tema? Il tema è che per l'appunto oggi noi siamo con un obiettivo centrato e con una rata pagata del PNRR e quindi la questione diventa spinosa. 
In ogni caso noi, chiaramente sempre d'accordo con la Commissione europea, stiamo cercando di capire soprattutto come si fa a impedire che le bollette aumentino. Poi a me questo interessa alla fine: come facciamo a garantire che le bollette non aumentino per i cittadini italiani. Ed è un lavoro sul quale il governo si sta molto spendendo in queste ore. 
Domanda: Presidente, oggi alla COP ha parlato di Green Fund, quanti fondi ci mettiamo come Italia? 
Presidente Meloni: Confermiamo gli impegni del precedente investimento che erano 300 milioni. 
Domanda: Un’ultima domanda. Qual è la posizione dell'Italia sull'uscita dalle fonti fossili? Che è un tema scottante e qua se ne parla poco. 
Presidente Meloni: No, io penso che non è stato un tema scottante e non se ne è parlato poco, anzi, come lei sa la Presidenza emiratina è stata molto su questo incalzata.
Io penso che sia un obiettivo, lo hanno detto addirittura qui che lo producono, insomma è un obiettivo che dobbiamo continuare a centrare, chiaramente lo dobbiamo fare mentre produciamo altre fonti energetiche. Quindi il tema è sempre lo stesso, gli obiettivi sono chiari e mi paiono condivisi. 
Guardi, io non sono neanche stato d'accordo sul fatto che si dicesse la COP non può essere ospitata da una Nazione che produce... perché se non coinvolgi anche queste Nazioni, poiché gli obiettivi sono globali, alla fine non ci arriverai mai. Gli obiettivi sono chiari per tutti, anche per le Nazioni che dovrebbero essere più rigide da questo punto di vista.
È la tempistica, chiaramente, che deve essere sostenibile. Ma sostenibile perché, come io ho detto tante volte, e ho ribadito anche qui pubblicamente, la sostenibilità climatica, la sostenibilità ecologica deve camminare insieme alla sostenibilità sociale e alla sostenibilità economica, perché altrimenti ci porta dritti alla deindustrializzazione. 
Quindi bisogna avere un approccio non ideologico, ma pragmatico. Bisogna, secondo me, lavorare sulla neutralità tecnologica molto di più - e lei sa che è una posizione che il governo italiano porta avanti - e piano piano costruire passi che siano il più veloce possibile, ma che sia possibile centrare. Perché altrimenti se noi continuiamo a darci o cediamo degli obiettivi che sono irraggiungibili, ci ritroveremo qui tra cinque anni e scopriremo che non li abbiamo raggiunti. Grazie.
",2023-12-02,https://www.governo.it/it/articolo/cop28-punto-stampa-conclusivo-del-presidente-meloni/24486
"COP28, l’intervento del Presidente Meloni alla sessione plenaria ""High-Level Segment for Heads of State and Government""","A seguire traduzione di cortesia.
***
Dear colleagues, Dear guests,
This Summit, for which I thank the leadership of the United Arab Emirates, is a key moment in our efforts to contain global temperature rise to within 1.5°C. We have reached the first Global Stocktake, and while there are reasons to be optimistic, the goal remains far off. COP28 must be a turning point. We are called upon to set a clear direction and enact concrete actions – reasonable but concrete - such as tripling the world’s renewable energy generation capacity by 2030 and doubling the global rate of annual energy efficiency improvements, as also outlined by the Presidency.
Italy is doing its part in the decarbonization process, and it does it in a pragmatic way, that means with a technology-neutral approach, free from unnecessary radicalism. My idea is that if we want to be effective, if we want environmental sustainability that does not compromise the economic and social sphere, what we must pursue is an ecological transition, and not an ideological one. 
We are gradually replacing coal-fired power generation with renewables, we have adopted a new Energy and Climate Plan, and we are investing resources and attention on biofuels, so much so that we are among the founders of the Global Biofuels Alliance. In the European context, we have charted a path to carbon neutrality by 2050 and to reduce emissions by at least 55 percent by 2030. 
But we are also committed to ensuring, through the EU ""Fit for 55"" program, a multi-sectoral approach that strengthens labor markets and mitigates the impact on our citizens. And this is an essential point, because if we think that the green transition can result in unbearable costs, particularly for the most vulnerable, we condemn it to failure.
Italy intends to direct an extremely significant share of the Italian Climate Fund – whose overall endowment is 4 billion euro – to the African continent. Not, however, through a charitable approach, because Africa does not need charity. It needs to be put in the condition to compete on an equal footing, in order to grow and prosper thanks to the multitude of resources that the continent possesses. A cooperation between equals, rejecting paternalistic and predatory approaches.
Energy is one of the cornerstones of the Mattei Plan for Africa, the cooperation and development plan on which Italy is working with great determination to build mutually beneficial partnerships and support the energy security of African and Mediterranean Nations. And we are also, in this way, working towards becoming a strategic hub for clean energy, by developing the necessary infrastructure and generation capacity, in our homeland and in the Mediterranean. 
After the Rome Conference on Development and Migration, two new financial instruments were established to address the root causes of migration, combat human traffickers, and guarantee the right not to emigrate. 
We will continue to support the Green Climate Fund also in the next cycle, and as I’ve already announced yesterday, we will contribute with 100 million euro to the new loss and damage fund, strongly pursued by the Emirates’ Presidency. 
And all these priorities will also be at the heart of Italy's G7 Presidency, in 2024.
I want to thank, in conclusion, the Emirati Chair and Sultan Al Jaber and express my congratulations for a COP28 of absolute success. 
We are all aware, colleagues, that many of the efforts we are making today will likely produce visible results when many of us no longer have roles of responsibility. But doing it anyway – not for ourselves but for those who will come after us – defines the value of our leadership. 
As Warren Buffet wrote, ""There is someone sitting in the shade today because someone else planted a tree long ago.""
Thank you.
***
Cari colleghi, cari ospiti,
Questo Vertice, per il quale ringrazio la leadership degli Emirati Arabi Uniti, rappresenta un momento chiave nel nostro impegno per contenere l'aumento della temperatura globale entro 1,5°C.
Siamo arrivati al primo Global Stocktake e, sebbene ci siano ragioni per essere ottimisti, l'obiettivo rimane lontano. La COP28 deve essere un punto di svolta. Siamo chiamati a stabilire una direzione chiara e a mettere in atto azioni concrete - ragionevoli ma concrete - come la triplicazione della capacità di generazione di energia rinnovabile nel mondo entro il 2030 ed il raddoppiamento del tasso globale di miglioramento annuale dell'efficienza energetica, come indicato anche dalla Presidenza.
L'Italia sta facendo la sua parte nel processo di decarbonizzazione, e lo fa in modo pragmatico, ovvero con un approccio tecnologicamente neutrale, privo di inutili radicalismi. La mia idea è che se vogliamo essere efficaci, se vogliamo una sostenibilità ambientale che non comprometta la sfera economica e sociale, ciò che dobbiamo perseguire è una transizione ecologica e non ideologica.
Stiamo gradualmente sostituendo la produzione di energia a carbone con le energie rinnovabili, abbiamo adottato un nuovo Piano per l'Energia e il Clima e stiamo dedicando risorse e attenzione ai biocarburanti, tanto da essere tra i fondatori della Global Biofuels Alliance. Nel contesto europeo, abbiamo tracciato un percorso per raggiungere la neutralità carbonica entro il 2050 e per ridurre le emissioni di almeno il 55% entro il 2030. 
Ma siamo anche impegnati a garantire, attraverso il programma UE ""Fit for 55"", un approccio multisettoriale che rafforzi i mercati del lavoro e attenui l'impatto sui nostri cittadini. E questo è un punto fondamentale, perché se pensiamo che la transizione verde possa comportare costi insostenibili, soprattutto per i più vulnerabili, la condanniamo al fallimento.
L'Italia intende destinare una quota estremamente significativa del Fondo italiano per il clima - la cui dotazione complessiva è di 4 miliardi di euro - al continente africano. Ma non attraverso un approccio di beneficenza, perché l'Africa non ha bisogno di beneficenza. Ha bisogno di essere messo nelle condizioni di competere su un piano di parità, per crescere e prosperare grazie alla moltitudine di risorse di cui il continente dispone. Una cooperazione tra pari, rifiutando approcci paternalistici e predatori.
L'energia è uno dei cardini del Piano Mattei per l'Africa, il piano di cooperazione e sviluppo a cui l'Italia sta lavorando con grande determinazione per costruire partenariati reciprocamente vantaggiosi e sostenere la sicurezza energetica delle Nazioni africane e mediterranee. In questo modo stiamo anche lavorando per diventare un polo strategico per l'energia pulita, sviluppando le infrastrutture e capacità di generazione necessarie, nella nostra Patria e nel Mediterraneo.
Dopo la Conferenza di Roma su Sviluppo e Migrazioni, sono stati istituiti due nuovi strumenti finanziari per affrontare le cause profonde della migrazione, combattere i trafficanti di esseri umani e garantire il diritto a non emigrare.
Continueremo a sostenere il Green Climate Fund anche nel prossimo ciclo e, come ho già annunciato ieri, contribuiremo con 100 milioni di euro al nuovo loss and damage fund, fortemente voluto dalla Presidenza emiratina.
E tutte queste priorità saranno anche al centro della Presidenza italiana del G7, nel 2024.
In conclusione, voglio ringraziare la Presidenza emiratina e Sultan Al Jaber ed esprimo le mie congratulazioni per una COP28 di assoluto successo.
Siamo tutti consapevoli, colleghi, che molti degli sforzi che stiamo facendo oggi probabilmente produrranno risultati visibili quando molti di noi non avranno più ruoli di responsabilità. Ma farlo comunque, non per noi stessi ma per coloro che verranno dopo di noi, definisce il valore della nostra leadership.
Come scrisse Warren Buffet, “C'è qualcuno seduto all'ombra oggi perché qualcun altro ha piantato un albero molto tempo fa"".
Grazie.
[Traduzione di cortesia]
",2023-12-02,https://www.governo.it/it/articolo/cop28-l-intervento-del-presidente-meloni-alla-sessione-plenaria-high-level-segment-heads
"COP28, l'intervento del Presidente Meloni al Leaders’ Event: Transforming Food Systems in the face of Climate Change","Dear colleagues, dear guests,
let me first of all thank the Presidency for the invitation to this important event, and for its leadership’s firm engagement – including with the Declaration we are adopting today – to an issue on which Italy has a long-standing commitment. As the United Nations recognized by choosing to host the headquarters of the UN food system agencies in Rome, and as demonstrated by the recent UN Food Systems Summit that was held in July in Rome. 
And it couldn’t be otherwise, for Italy’s food system is among the most advanced and renowned across the world. I am thinking, for example, about the principles of the Mediterranean Diet, that do not only belong to Italy and the Mediterranean; they belong to all the world. We are aware of how precious our know-how can be for others as well, so that food security for all is also one of the strategic priorities of our foreign policy. 
This is why a very substantial share of our Mattei Plan for Africa – which is a project based on collaboration on an equal footing with the African continent – is directed to the agricultural sector. But our aim is not to do charity, for my idea is that Africa doesn’t need charity, it needs something different, which is the possibility to compete on a level playing field. So, we need to help the continent prosper on its own resources, and Africa holds, among other things, 65% of the planet’s arable land, which – with adequate technology and adequate training – can ensure self-sufficient food production and economic growth. 
And I will say more. We are not only firmly engaged on food security, we want to be engaged on food safety. The challenge we have is not only to ensure food for all, it is to ensure healthy food for all. We don’t want to consider food production as fuel for survival, we want to consider it as a means to live healthy lives. 
The role of research is essential in this context, but – I want to state this clearly – not to produce food in laboratories, and perhaps move towards a world in which the rich are able to eat natural food while synthetic food is directed to the poor, with impacts on health that we cannot predict. This is not the world I want to see. 
The world I want to see is a world in which the bond that has united land and humankind, work and nutrition across millennia is preserved, and research is able to help optimize that bond. Ensuring disease-resistant crops resilient to climate change, but also devising ever more modern and innovative agricultural techniques, able to improve both quality and quantity of production and reduce negative externalities such as excessive water consumption. That is what we are engaged in.
Adequate resources must obviously be dedicated to the climate-food systems nexus. This is among the aims of the 4-billion-euro Italian Climate Fund, of which 70% will be directed towards the African countries.  
We are also contributing to the loss and damage fund with EUR 100 million to help achieve the goals of this COP28.
Finally, these challenges will also be at the heart of the Italian G7 Presidency next year, where we intend to foster innovative instruments, building on the achievements of COP28, starting with the important Declaration we sign today. Thank you. 
----
Cari colleghi, cari ospiti,
vorrei innanzitutto ringraziare la Presidenza per l'invito a questo importante evento e per il fermo impegno della sua leadership - anche con la Dichiarazione che adottiamo oggi - nei confronti di un tema su cui l'Italia è da tempo impegnata. Come hanno riconosciuto le Nazioni Unite scegliendo di ospitare a Roma la sede delle agenzie dell’ONU che si occupano di sistemi alimentari, e come ha dimostrato il recente Vertice sui Sistemi Alimentari dell'ONU, che si è tenuto anch'esso a Roma lo scorso luglio.
E non potrebbe essere altrimenti, perché il sistema alimentare italiano è tra i più avanzati e rinomati al mondo. Penso, ad esempio, ai principi della Dieta Mediterranea, che non appartengono solo all'Italia e al Mediterraneo, ma a tutto il mondo. Siamo consapevoli di quanto il nostro know-how possa essere prezioso anche per gli altri, per cui la sicurezza alimentare per tutti è anche una delle priorità strategiche della nostra politica estera. 
Per questo motivo una parte molto consistente del nostro Piano Mattei per l'Africa - un progetto basato sulla collaborazione paritaria con il continente africano - è destinata al settore agricolo. Ma il nostro obiettivo non è fare beneficenza, perché la mia idea è che l'Africa non ha bisogno di beneficenza, ma di qualcosa di diverso, ovvero la possibilità di competere in condizioni di parità. Quindi dobbiamo aiutare il continente a prosperare con le proprie risorse, e l'Africa detiene, tra l'altro, il 65% delle terre coltivabili del pianeta che, con tecnologie adeguate e formazione adeguata, possono garantire una produzione alimentare autosufficiente e crescita economica.
E dirò di più. Non solo siamo fermamente impegnati sulla sicurezza alimentare, ma vogliamo essere impegnati sulla salubrità del cibo. La sfida che dobbiamo affrontare non è solo quella di garantire cibo per tutti, ma quella di garantire cibo sano per tutti. Non vogliamo considerare la produzione di cibo come carburante per la sopravvivenza, ma la vogliamo considerare un mezzo per vivere una vita sana.
In questo contesto riveste un ruolo fondamentale la ricerca, ma - lo voglio dire chiaramente - non per produrre cibo in laboratorio, e magari andare verso un mondo in cui i ricchi possono mangiare cibo naturale mentre il cibo sintetico è diretto ai poveri, con impatti sulla salute che non possiamo prevedere. Non è questo il mondo che voglio vedere. 
Il mondo che voglio vedere è un mondo in cui viene preservato il legame che, attraverso i millenni, ha unito la terra e l'uomo, il lavoro e l'alimentazione, un mondo in cui la ricerca è in grado di contribuire a ottimizzare questo legame. Garantire colture resistenti alle malattie e resilienti ai cambiamenti climatici, ma anche ideare tecniche agricole sempre più moderne e innovative, in grado di migliorare sia la qualità che la quantità di produzioni e di ridurre le esternalità negative come l'eccessivo consumo di acqua. È su questo che siamo impegnati.
Ovviamente è necessario dedicare risorse adeguate al nesso tra clima e sistemi alimentari. Questo è uno degli obiettivi del Fondo italiano per il clima da 4 miliardi di euro, di cui il 70% sarà destinato ai Paesi africani.  
Contribuiamo anche al ‘loss and damage fund’ con 100 milioni di euro per aiutare a raggiungere gli obiettivi di questa COP28.
Infine, queste sfide saranno anche al centro della Presidenza italiana del G7 l’anno prossimo, durante la quale intendiamo promuovere strumenti innovativi, basandoci sui risultati della COP28, a partire dalla Dichiarazione importante che firmiamo oggi. Grazie.
[Traduzione di cortesia]
",2023-12-01,https://www.governo.it/it/articolo/cop28-lintervento-del-presidente-meloni-al-leaders-event-transforming-food-systems-face
"COP28, intervento del Presidente Meloni al ""GST High Level Event on Adaptation""","A seguire traduzione di cortesia.
***
Dear colleagues,
despite the progress made after the Paris Agreement, we continue to face an evident “adaptation gap”. And inadequate responses are not only amplifying the impacts of climate change, but increasing tensions over the scarcity of resources and hampering progress towards sustainable development. I therefore believe that this first Global Stocktake needs to mark a turning point, send a clear political message and build a more efficient framework for our common efforts.
Adaptation is a priority for all, and it is a priority for Italy, which, as a Nation in the Mediterranean – one of the planet’s geographical areas identified as a climate “hot spot” – is well aware of its responsibilities, not only internally but in the global context.
This is why we are working, with determination, to respond to the call made at COP26 for the industrialized Nations to double, collectively and by 2025, their support to help developing Nations face the consequences of climate change. Italy intends to direct an extremely significant share of the Italian Climate Fund – whose overall endowment is 4 billion euro – to the most vulnerable Nations of Africa, for initiatives aimed at mitigation and adaptation to climate change. Not, however, through a charitable approach, because I think that Africa does not need charity. It needs to be put in the condition to compete on an equal footing, in order to grow and prosper thanks to the multitude of resources that the continent has. A cooperation between equals, rejecting paternalistic and predatory approaches.
I am also happy to announce that Italy will contribute 100 million euro to the launch of the Loss and Damage Fund, to the benefit of the most vulnerable Nations. I think the Presidency did a great job on that, so it was up to us to give our signal of what we think about the work you have been doing.
On the one hand, being effective requires a great deal of resources, which the public sector alone will not be able to mobilize, so it is essential to accompany the public effort with the involvement of private investment, ensuring a market open to free competition but protected from unfair competition. On the other hand, even being able to mobilize many resources will not be enough if we fail to ensure and facilitate access to these resources by strengthening the promotion of favorable financial climates and working on insurance schemes linked to climate risks, as Italy is already doing.
The role of Multilateral Development Banks is of the essence, but we cannot hide the fact that they need to be reformed and adapted to today’s context.
Clearly, individual Nations can do little without international collaboration, and each multilateral forum must know how to play its part. And that is what we intend to do also with our G7 Presidency next year. 
Thank you very much. 
***
Cari colleghi,
nonostante i progressi compiuti dopo l'Accordo di Parigi, continuiamo ad affrontare un evidente ""divario di adattamento"". E risposte inadeguate non solo amplificano gli impatti dei cambiamenti climatici, ma aumentano le tensioni per la scarsità delle risorse e ostacolano i progressi verso uno sviluppo sostenibile. Ritengo quindi che questo primo Global Stocktake debba segnare un punto di svolta, inviare un chiaro messaggio politico e costruire un quadro più efficiente per i nostri sforzi comuni.
L'adattamento è una priorità per tutti, e lo è anche per l'Italia che, in quanto Nazione del Mediterraneo - una delle aree geografiche del pianeta identificate come un ""hot spot"" climatico - è ben consapevole delle proprie responsabilità, non solo interne ma anche nel contesto globale.
Per questo motivo stiamo lavorando con determinazione per rispondere all'appello lanciato alla COP26 affinché le Nazioni industrializzate raddoppino, collettivamente ed entro il 2025, il loro sostegno per aiutare le Nazioni in via di sviluppo ad affrontare le conseguenze del cambiamento climatico. L'Italia intende destinare una quota estremamente significativa del Fondo italiano per il clima - la cui dotazione complessiva è di 4 miliardi di euro - alle Nazioni più vulnerabili dell'Africa, per iniziative di mitigazione e adattamento ai cambiamenti climatici. Ma non attraverso un approccio di beneficenza, perché non penso che l'Africa abbia bisogno di beneficenza. Ha bisogno di essere messo nelle condizioni di competere su un piano di parità, per crescere e prosperare grazie alla moltitudine di risorse di cui il continente dispone. Una cooperazione tra pari, rifiutando approcci paternalistici e predatori.
Sono inoltre lieta di annunciare che l'Italia contribuirà con 100 milioni di euro al lancio del ‘Loss and Damage Fund’, a beneficio delle Nazioni più vulnerabili. Credo che la Presidenza abbia fatto un ottimo lavoro in questo senso, quindi spettava a noi dare il nostro segnale di ciò che pensiamo del lavoro che avete svolto.
Da un lato, essere efficaci richiede una grande quantità di risorse, che il settore pubblico da solo non sarà in grado di mobilitare, quindi è fondamentale accompagnare lo sforzo pubblico con il coinvolgimento degli investimenti privati, garantendo un mercato aperto alla libera concorrenza ma protetto dalla concorrenza sleale. D'altro lato, neanche la capacità di mobilitare molte risorse sarà sufficiente se non riusciremo a garantire e facilitare l'accesso a queste risorse, rafforzando la promozione di climi finanziari favorevoli e lavorando su regimi di assicurazione legati ai rischi climatici, come già sta facendo l'Italia.
Il ruolo delle Banche Multilaterali di Sviluppo è fondamentale, ma non possiamo nascondere il fatto che devono essere riformate e adattate al contesto attuale.
È chiaro che le singole Nazioni possono fare poco senza la collaborazione internazionale, ed ogni sede multilaterale deve saper fare la sua parte. Ed è quello che intendiamo fare anche con la nostra Presidenza del G7 l'anno prossimo.
Grazie mille.
[Traduzione di cortesia]
",2023-12-01,https://www.governo.it/it/articolo/cop28-intervento-del-presidente-meloni-al-g-s-t-high-level-event-adaptation/24467
"Approvazione del pagamento della quarta rata PNRR, il videomessaggio del Presidente Meloni","La Commissione ha approvato oggi la quarta richiesta di pagamento dell'Italia, di 16,5 miliardi di euro, confermando che l’Italia ha raggiunto tutti i 28 obiettivi e traguardi previsti.
La valutazione positiva della Commissione europea dimostra i grandi progressi fatti dall’Italia e, a pochi giorni dall’approvazione da parte della Commissione europea della revisione generale del PNRR, conferma il grande impegno del Governo per attuare pienamente il PNRR e rendere il Paese più moderno e più competitivo.
Gli obiettivi e i traguardi raggiunti nella quarta rata riguardano importanti riforme nei settori dell'inclusione sociale e degli appalti pubblici, nonché misure necessarie per proseguire l'attuazione delle riforme in materia di giustizia e pubblica amministrazione. I principali investimenti oggetto della richiesta di pagamento sono legati alla digitalizzazione, in particolare per quanto riguarda la transizione dei dati delle Pubbliche Amministrazioni locali verso il cloud, lo sviluppo dell'industria spaziale, l'idrogeno verde, i trasporti, la ricerca, l'istruzione e le politiche sociali.
Il pagamento dei 16,5 miliardi di euro è previsto entro la fine di quest’anno. L’Italia avrà così ricevuto entro il 2023 circa 102 miliardi di euro, quindi più della metà dell'interno ammontare Piano Nazionale di Ripresa e Resilienza.L’Italia sarà anche l’unico Stato membro dell’Unione europea ad aver già ricevuto il pagamento della quarta rata.
Si conferma così il grande lavoro del Governo, di tutti i livelli istituzionali, della Cabina di regia del PNRR, perché queste risorse arriveranno interamente a terra e lo faranno nei tempi previsti.
",2023-11-28,https://www.governo.it/it/articolo/approvazione-del-pagamento-della-quarta-rata-pnrr-il-videomessaggio-del-presidente-meloni
Intervento del Presidente Meloni alla Firma dell'Accordo per la Coesione Governo - Regione Lazio,"Dunque, buonasera a tutti, grazie per essere qui. Sono molto contenta, anche di aver riportato un Presidente del Consiglio dei Ministri nella Regione Lazio, non avevo idea che mancasse da 22 anni, in ogni caso sono fiera di essere stato il Presidente del Consiglio dei Ministri che è tornato in questa Regione, anche perché è la mia, e quindi sul lavoro che sto svolgendo, che stiamo svolgendo con il Ministro Fitto su tutto il territorio nazionale, qui c'è un pezzo di cuore particolare. 
E sono molto contenta per la natura di quello che noi firmiamo stasera. Fatemi fare mezzo passo indietro, partendo da quello che diceva il Presidente Rocca,  - chiaramente approfitto per ringraziare tutte le autorità presenti, sindaci, Presidenti di provincia, grazie per la vostra presenza - perché l'accordo di oggi, l'accordo di coesione che il Governo italiano firma con la Regione Lazio nasce all'esito di un lavoro molto complesso e molto lungo che il Governo ha fatto di riorganizzazione dei fondi di coesione. E ancora prima del lavoro di riorganizzazione che abbiamo fatto dei fondi di coesione, noi abbiamo fatto una scelta strategica all'atto della nascita del Governo, che è la scelta di mettere insieme la competenza del PNRR e la competenza degli altri fondi europei, particolarmente dei fondi di coesione.
Per fare cosa? Perché queste risorse complessivamente riuscissero a far parte di un'unica strategia. Vi faccio l'esempio. Il Presidente Rocca diceva, nell'accordo di coesione, noi ci siamo concentrati soprattutto sulle province. È vero, ma anche perché voi sapete che Roma è destinataria di una fetta molto importante delle risorse del PNRR. Se noi non avessimo insieme queste competenze, non avessimo messo qualcuno a lavorare per capire come si riusciva, mettendo insieme queste risorse, a coprire tutto il territorio nazionale, a coprire dove c'erano territori che rimanevano scoperti, noi non saremmo stati in grado, non avremmo oggi questo risultato. 
E quindi abbiamo fatto prima la scelta strategica di mettere in rete insieme tutte le risorse europee che oggi abbiamo a disposizione, a partire ovviamente dal PNRR, sul quale consentitemi di aprire e chiudere una parentesi, perché io immagino che tutti ricordino quando dalla campagna elettorale e le elezioni politiche in poi si diceva che rinegoziare il PNRR sarebbe stato impossibile, che era un'idiozia, che era una follia, anche se da quando il PNRR precedente era stato scritto chiaramente era intervenuto un contesto completamente nuovo.
Beh, c'è chi ha detto ci farete perdere i soldi del PNRR se doveste mai provare a chiedere di rinegoziare per valutare priorità più cogenti rispetto al contesto nel quale oggi si opera. Immagino che conosciate le novità. Abbiamo presentato tre giorni fa il nuovo PNRR dove abbiamo rivisto alcune priorità, di concerto con la Commissione europea, e abbiamo messo a terra quelle modifiche per far modo che le risorse si concentrassero su quello che oggi è più importante. Quindi non era impossibile.
Ma la verità è che impossibile è la parola che di solito usa chi non ha coraggio, perché chi ha coraggio sa anche che le cose spesso possono essere possibili se sono serie. Mentre facevamo questo lavoro di revisione del Piano Nazionale di Ripresa e Resilienza, riorganizzavamo i fondi di coesione. Ora i fondi di coesione sono un'altra grande occasione, voi sapete che sono le risorse europee che servono a combattere il divario tra i vari territori e sono organizzati su cicli pluriennali con cofinanziamento. Ora purtroppo sappiamo anche che l'Italia non ha sempre brillato nella spesa dei fondi di coesione. A volte è accaduto che nonostante qui si faccia sempre grande sforzo per trovare le risorse che sono necessarie, i fondi tornassero indietro.
Allora noi, che esattamente come diceva il Presidente Rocca non ci possiamo permettere di far tornare indietro queste risorse - perché poi le risorse del fondo di coesione tornano direttamente all'Unione europea - abbiamo pensato a come si potesse combattere questo problema. Responsabilizzando ancora di più le Regioni, abbiamo avviato un confronto con tutte le Regioni italiane per capire quale fosse lo stato dell'attuazione della precedente programmazione dei fondi di coesione e sviluppo e quali dovessero essere le priorità della nuova programmazione. All'esito di questo lavoro, - per il quale io devo davvero ringraziare, come lo ringrazio per il PNRR, il Ministro Fitto che sta facendo un lavoro difficilissimo e preziosissimo e lo sta facendo davvero con ottimi risultati - abbiamo dato vita al Decreto Sud. Il Decreto Sud è un decreto che riorganizza la spesa dei fondi di coesione, istituisce gli accordi di coesione. Gli accordi di coesione con le Regioni hanno alcune novità rispetto al passato.
La prima di queste novità è che gli obiettivi vengono proposti dalla Regione ma sono condivisi dal Governo nazionale. Perché? Non perché noi ovviamente si intenda limitare l'autonomia delle Regioni, ma per fare in modo che questa spesa delle varie Regioni complessivamente faccia parte di un unico disegno per la Nazione, cioè cerchi di concentrarsi sulle stesse priorità e cerchi di essere collegato da un territorio all'altro. Dopodiché, sì, diceva il Presidente Rocca, noi faremo in modo che nessun fondo torni indietro e fa bene, perché adesso ce li riprendiamo, nel senso che nella nuova organizzazione dei fondi di coesione noi abbiamo previsto anche il meccanismo del de-finanziamento nel caso di opere che non vanno avanti, che è un meccanismo di responsabilizzazione, ma abbiamo previsto anche la possibilità dell'intervento e del potere sostitutivo per dare una mano quando si possono risolvere problemi rispetto a delle opere che sono fondamentali per i cittadini di quel territorio. 
Questo è quello che abbiamo fatto prima di chiudere questo accordo di coesione. L'accordo di coesione con la Regione Lazio è il quarto che noi firmiamo a livello nazionale, dopo quello con la Liguria, quello con le Marche e quello con la Regione Veneto, ed è anche quello finanziariamente più cospicuo.
Un miliardo e oltre 200 milioni di euro, dei quali 192 erano già stati assegnati, come anticipo, nel 2021, aggiungendo le varie quote di cofinanziamento che ci sono rispetto a queste risorse, complessivamente noi oggi stiamo parlando di un investimento che si aggira intorno ai 2 miliardi e 230 milioni di euro per il territorio della Regione Lazio.
Che cosa facciamo con queste risorse? In parte il Presidente Rocca lo ha già detto. Noi puntiamo soprattutto sul potenziamento delle reti di trasporto e delle infrastrutture. Puntiamo sulla connettività ferroviaria, che è una delle priorità, forse la più significativa, sul piano delle risorse che complessivamente vengono investite.
Sono molti gli accordi che vengono complessivamente finanziati. Tenete presente che in tutte queste risorse sono finanziati oltre 80 progetti. Non intendo elencarli per ragioni che voi comprendete bene, però ad esempio, il tema della connettività ferroviaria che è quello che mobilita la gran parte delle risorse, citava già il Presidente della Regione la Roma-Lido, 538 milioni di euro. Per me è un motivo di vanto perché io sono stata tra quelli che negli anni hanno denunciato la condizione della Roma-Lido che chiaramente vuol dire anche compromettere - e questo riguarda molto la capitale - un elemento di forza che la capitale ha, che è il suo mare, perché Roma spesso non viene percepita come una città di mare ma è una città di mare, anche questo può attrarre turismo e anche questo fa parte della sua straordinaria e unica bellezza. E quindi le infrastrutture devono essere adeguate, riguardano chiaramente prevalentemente i pendolari, la Roma Lido è una infrastruttura ferroviaria che impatta soprattutto sulla vita dei pendolari, ma che coinvolge anche i turisti; così come dall'altra parte verso nord l'investimento che facciamo per 817 milioni di euro sulla Roma-Civita Castellana-Viterbo e quindi sul collegamento tra la capitale e l'area nord di Viterbo.
E anche questo, guardate, quando sta per arrivare il Giubileo, - un anno nel quale chiaramente molti pellegrini verranno a Roma, quando arrivano i grandi eventi, vediamo che cosa accade domani - riuscire a collegare anche le province e le altre bellezze che ci sono in questa Regione in maniera moderna, efficace ed efficiente, vuol dire portare un moltiplicatore anche sugli altri territori, un moltiplicatore complessivamente sulla Regione che riesce finalmente a raccontarsi a 360 gradi. 
Questo fa assolutamente e totalmente la differenza. È il motivo per cui abbiamo scelto di investire prioritariamente su queste infrastrutture. C'è, come diceva anche il Presidente Rocca, un investimento molto importante sulle infrastrutture viarie. Noi investiamo tra finanziamento e cofinanziamento 400 milioni di euro sulla Cisterna-Valmontone, - anche qui non ci dobbiamo dire molto rispetto all'importanza dell'infrastruttura e anche a quanto tempo si attende di avere risposte su questa infrastruttura - 17 milioni per la Via dei Laghi in provincia di Roma; 27 milioni per le strade regionali Ausonia e la Flacca, quindi Frosinone e dall'altra parte la provincia di Latina; 5 milioni per il potenziamento delle strade regionali nel territorio della provincia di Rieti. Quindi, come diceva il Presidente Rocca, tutte le province vengono coinvolte da questo investimento con le infrastrutture che sono prioritarie per quelle province e per connettere quelle province anche alla capitale. Su Roma, - non vado sul PNRR perché ho già detto che Roma è destinataria di risorse importanti - noi interveniamo anche nella capitale, sia con l'investimento di 100 milioni per le corsie complanari del Gra tra via Casilina e lo svincolo di Tor Bella Monaca, e interveniamo con altri interventi che però, attenzione, si concentrano sulle zone più periferiche.
E anche di questo io faccio francamente motivo di vanto, perché Massimina, Torresina, Monte Stallonara, Colle Fiorito, - per citare alcune di queste periferie - di solito sono quelle dove gli interventi delle istituzioni arrivano per ultimi, invece io continuo a ritenere che non esistano cittadini di serie A e cittadini di serie B, in base al fatto che vivano o non vivano dentro o fuori il Raccordo anulare. Un cittadino è un cittadino e deve avere gli stessi servizi che hanno gli altri cittadini della città. E quindi ci siamo concentrati sulle periferie che hanno problemi maggiori da questo punto di vista.
Dopodiché l'accordo distribuisce meglio le risorse del Fondo Sviluppo e Coesione assegnate come anticipazione nel 2021 e le destina al finanziamento di 62 nuovi interventi che riguardano soprattutto le infrastrutture delle zone industriali del Lazio. Vogliamo dare migliori servizi alle imprese, alle aziende, alle industrie che operano nella Regione Lazio e vogliamo così anche attrarre nuovi investimenti, perché ovviamente la capacità di offrire servizi migliori può anche raccogliere nuovi investimenti. 
Non ci occupiamo solamente di infrastrutture, ci occupiamo anche di valorizzazione delle aree interne, di valorizzazione dei beni culturali, del sistema museale dei borghi; ci occupiamo dei cammini religiosi come la Via Francigena, dei cammini naturalistici, dei prodotti tipici della Regione: mettiamo insieme con queste risorse la tradizione della nostra cultura, la tradizione della nostra identità con la modernità di infrastrutture veloci ed efficienti, che è la nostra forza. 
Da una parte valorizzare quella cultura e quella identità, dall'altra sapere stare a passo dei tempi in tema di servizi perché altrimenti si possono avere i prodotti migliori, si possono avere gli scorci più belli, ma se non si è competitivi sul piano dei servizi e delle infrastrutture purtroppo molte occasioni alla fine si perdono.
E questo è il lavoro che abbiamo fatto, è un lavoro del quale io vado molto fiera, per il quale devo ringraziare ancora una volta il Ministro Fitto, tutti i suoi uffici e devo ringraziare il Presidente della Regione Rocca perché è stato molto facile e sicuramente appassionante lavorare insieme, per dare insieme risposte a una Regione che è la nostra, che amiamo particolarmente, ai suoi cittadini, e per poter valorizzare le tante potenzialità che forse non ha saputo esprimere finora. 
Quindi chiaramente contiamo sulla collaborazione, sulla mobilitazione di tutti i livelli istituzionali, dei sindaci, dei presidenti di provincia. Penso che davvero se continueremo a fare questo lavoro come l'abbiamo fatto finora queste risorse arriveranno a terra nel tempo in cui ci devono arrivare e tanti cittadini che hanno aspettato tante infrastrutture per troppo tempo, finalmente riusciranno a vedere le risposte che attendevano. Grazie a tutti e buon lavoro. 
 
",2023-11-27,https://www.governo.it/it/articolo/intervento-alla-firma-dellaccordo-la-coesione-governo-regione-lazio/24429
"Iniziativa ""Grain from Ukraine"", videomessaggio del Presidente Meloni","Caro Presidente Zelensky, caro Volodymyr,
non stiamo vivendo giornate come altre. Sono giornate particolari, per l’Ucraina e per tutti noi.
Oggi è 25 novembre e insieme commemoriamo le vittime dell’Holodomor, lo sterminio per fame perpetrato novant’anni fa dal regime sovietico ai danni del vostro popolo e che ha causato milioni di morti.
Oggi è anche il 640° giorno di eroica resistenza del popolo ucraino alla guerra di aggressione russa. È il 640° giorno di resistenza a chi avrebbe voluto piegare il vostro popolo con le bombe, il buio, il freddo e la fame. Non ci sono riusciti, grazie al vostro eroismo e al vostro amore per la vostra libertà e la vostra indipendenza.
Ecco perché l’iniziativa di oggi, Grain from Ukraine, assume una valenza simbolica estremamente potente. L’Italia accoglie con grande favore la volontà del Governo di Kiev di dare continuità a questa iniziativa e intende offrire un contributo ulteriore di due milioni di euro. In questo contesto, torniamo a chiedere alla Russia di rinnovare la sua adesione alla Black Sea Grain Iniziative per garantire che i prodotti agricoli ucraini possano raggiungere i mercati internazionali e aiutare, in particolare, le Nazioni più fragili e che soffrono di più in termini di sicurezza alimentare.
L’impegno che l’Italia assicura oggi alla Grain from Ukraine rientra nel sostegno a 360° gradi - militare, finanziario e umanitario - che abbiamo garantito all’Ucraina dal primo giorno dell’invasione.
L’Italia è e sarà al vostro fianco finché sarà necessario. Perché il futuro dell’Ucraina è un futuro di pace, è un futuro di libertà, è un futuro europeo.
Il popolo ucraino può contare sull’Italia. Ci siamo sempre stati, e ci saremo sempre.
",2023-11-25,https://www.governo.it/it/articolo/grain-ukraine-videomessaggio-del-presidente-meloni/24413
"Forum Internazionale del Turismo, l'intervento del Presidente Meloni","Buongiorno a tutti, mi dispiace di aver interrotto la tavola rotonda. Direttore Porro, buongiorno a tutti.
Grazie, grazie a voi. Davvero ancora mi scuso con le autorevoli personalità che erano salite sul palco e mi scuso con tutti voi, mi dispiace veramente molto di non essere riuscita alla fine a essere fisicamente presente a Baveno, sulle rive del Lago Maggiore, un luogo tra l'altro ideale dal mio punto di vista per parlare di turismo, di bellezza, di identità, in una parola sola per parlare d'Italia. Mi spiace, spero che mi perdonerete, a volte è veramente molto difficile tenere tutto insieme.
Mi scuso anche con il Ministro del Turismo, Santanchè, con Daniela, perché davvero avrei voluto ribadire con la mia presenza fisica quanto apprezzi il lavoro che sta svolgendo e quanto apprezzi la scelta di organizzare questa prima edizione del Forum Internazionale del Turismo, che vede riuniti per due giorni istituzioni nazionali e locali, rappresentanti di categoria, gli operatori del settore, per parlare di come insieme possiamo meglio valorizzare un comparto fondamentale per la nostra economia e per il nostro prestigio.
Il turismo, non devo dirlo a voi, è uno dei motori trainanti dell'Italia, rappresenta il 13% della ricchezza nazionale, è uno degli asset strategici del nostro tessuto produttivo. Però, a cospetto della sua rilevanza, speso è stato trascurato, potremmo dire che a volte è stato addirittura snobbato, ed è un errore che io considero gravissimo sul piano strategico. Ed è la ragione per la quale dall'inizio ci siamo messi al lavoro per dare al turismo nuova centralità, come dimostra anche questo evento, per guardarlo anche da una prospettiva diversa.
È il motivo per il quale abbiamo scelto di dare al Ministero del Turismo la dignità di un dicastero autonomo, dotato di portafoglio, capace di porsi come driver delle scelte di settore, come soggetto di coordinamento di politiche che sono intersettoriali e che del turismo costituiscono la precondizione e l'opportunità per ulteriori sviluppi. È una scelta della quale io, a distanza di un anno dalla formazione del Governo, vado ancora più orgogliosa e che possiamo dire si è rivelata vincente. A dirlo sono i numeri: nei primi quattro mesi del 2023 abbiamo registrato, rispetto al 2022, il 43% di turisti in più e, sempre rispetto all'anno precedente, il numero di impiegati nel settore è cresciuto con un aumento di circa 130 mila occupati.
Oggi, noi abbiamo un Piano Strategico del Turismo, il primo in assoluto ad essere stato redatto dal Ministero del Turismo, che ha analizzato ogni aspetto di questo comparto, che ha pianificato obiettivi e delineato le modalità con le quali raggiungerli. È un Piano che io considero molto intelligente, che sfrutta le misure economiche messe a disposizione dal Governo con il PNRR, si basa fondamentalmente su cinque pilastri che mettono insieme tradizione e modernità, conservazione e innovazione, valorizzazione del passato e voglia di futuro.
È un Piano che prevede un modello di governance che valorizza il ruolo e le competenze delle Regioni, che chiaramente conoscono molto meglio le specificità dei territori, però assegna al Governo centrale, al Ministero del Turismo, un ruolo rafforzato di coordinamento e indirizzo per rendere più efficaci le politiche di settore e più razionale l'utilizzo delle risorse dedicate al settore. Con questo Piano noi diamo anche grande attenzione all'innovazione che è fondamentale per il turismo di oggi, per il turismo di domani. Da un lato il digitale e le nuove tecnologie portano a una sempre maggiore disintermediazione del rapporto tra domanda e offerta, a rendere in qualche modo unica e personalizzata l'esperienza di viaggio. Dall'altra parte, quando il digitale non è accessibile in modo uniforme, lo sappiamo bene, può generare molti squilibri nella competizione. E allora è imprescindibile per l'Italia del futuro un turismo digitale che sia pienamente accessibile e volto all'innovazione.
Il Piano punta a un miglioramento generalizzato della qualità e della quantità dei servizi che vengono offerti, con una attenzione particolare anche alla promozione delle nostre tipicità, dei nostri territori, dei nostri prodotti, della cultura, della creatività italiana; in pratica del marchio Italia in genere.
Un turismo di qualità non può che essere sempre più inclusivo a partire dalla grande opportunità rappresentata dal turismo accessibile. Il Piano si concentra anche sul tema della formazione e delle carriere professionali turistiche. In questo ambito io penso che sia fondamentale riqualificare e formare il capitale umano, aumentare le competenze per attrarre alti profili professionali, formare giovani preparati alle sfide del turismo 4.0 e della competizione internazionale, che chiaramente si sta facendo sempre più impegnativa. D'altra parte è necessario affrontare una mancanza cronica di manodopera meno qualificata e qui diciamo ogni riferimento alle politiche assistenzialiste del passato è voluto, è la ragione per la quale anche sul Reddito di cittadinanza abbiamo voluto intervenire di fatto abolendolo per chi era in condizione di lavorare, rendendo più appetibili i percorsi professionali nel turismo.
Un altro pilastro del Piano riguarda il tema della sostenibilità in tutte le sue articolazioni. Una Nazione che detiene un patrimonio storico e architettonico impareggiabile come l'Italia non può non investire sul turismo sostenibile. Deve farlo non soltanto perché è doveroso rispettare l'ambiente, ma perché la sostenibilità, unita al nostro splendido patrimonio, può generare per noi un vantaggio competitivo molto significativo. E allora bisogna lavorare per favorire l'interazione tra viaggiatore e ambiente, con soluzioni di trasporto alternative, sostenere l'integrazione tra turisti e abitanti della destinazione, favorire lo sviluppo sociale ed economico delle realtà locali, che è un altro elemento di forza della nostra economia. Come diciamo sempre però la sostenibilità ambientale deve procedere di pari passo con quella economica e sociale, per questo abbiamo fatto nostre, per esempio, le preoccupazioni di tanti operatori del turismo per l'impatto che avrebbe avuto il cosiddetto “regolamento imballaggi” sul settore Horeca.
Il lavoro di squadra che abbiamo portato avanti fino ad ora, ha portato all'approvazione da parte del Parlamento europeo di un testo che oggi è decisamente più equilibrato della proposta iniziale. È un altro di quei risultati sui quali nessuno scommetteva. Chiaramente bisogna continuare anche in sede di Consiglio europeo a difendere un modello di economia circolare che è virtuoso come quello che l'Italia ha messo insieme, perché il punto è che noi vogliamo difendere la natura, sì, ma la vogliamo difendere con l'uomo dentro.
Non abbiamo paura, come qualcuno sostiene, della transizione ecologica, noi abbiamo paura della transizione ideologica, di una transizione ideologica che rischia di portarci dritti dritti verso la desertificazione economica. Dopodiché questo Governo ha stanziato fondi importanti per la proporzione e il sostegno della de-stagionalizzazione, che è la chiave per avere un turismo sempre dinamico in ogni momento dell'anno. Immaginiamo negozi, ristoranti, strutture ricettive che siano sempre attivi, non soltanto in alcuni periodi dell'anno. Immaginiamo personale assunto in modo stabile per un'offerta turistica che possa essere costante e sempre più di qualità.
Ci siamo occupati di recuperare e valorizzare il patrimonio dell'Italia profonda, salvaguardare l'identità e il valore dei nostri borghi, centri storici che offrono un potenziale enorme di patrimonio culturale, di storia, di tradizioni. Lo stiamo facendo prendendoci cura del patrimonio storico, realizzando servizi culturali a misura di territorio, nuovi percorsi tematici, intervenendo sull'accessibilità e il decoro. Il 2024 sarà l'anno del turismo delle radici, un turismo del ritorno, generato dai nostri emigrati, dai loro discendenti, che vogliono tornare nella nostra meravigliosa Nazione per riscoprire e apprezzare le loro origini. Si tratta di un programma che coniuga la ripresa dell'industria turistica italiana con la nostra memoria, con la nostra storia, e che coinvolge le nostre comunità all'estero, quell'Italia fuori dall'Italia stimata in circa 80 milioni di persone, che rappresenta un patrimonio identitario e un potenziale di mercato straordinario.
Poi stiamo lavorando per interpretare la tendenza sempre più diffusa verso quello che viene definito il turismo delle esperienze. Significa fare in modo che i flussi dei turisti si rivolgano anche ai luoghi meno conosciuti, ma che per noi sono luoghi estremamente importanti, rappresentano un pezzo della nostra identità e davvero non hanno nulla da invidiare, a mete che in altre Nazioni sono ben più blasonate. In questo quadro, penso a tutto quello che stiamo facendo per sviluppare il turismo legato alle nostre eccellenze enogastronomiche, alle nostre produzioni tipiche, intorno a queste eccellenze ruotano vere e proprie strade del gusto e prodotti turistici creati ad hoc per valorizzare il nostro Made in Italy. E allo stesso modo stiamo investendo su tutti quei segmenti di turismo che riescono a indirizzare il turista verso destinazioni diverse da quelle classiche, a sviluppare nuove economie.
Penso al turismo religioso, con i suoi straordinari itinerari, penso al turismo sportivo che immagino fosse proprio uno dei temi della prossima tavola rotonda, penso ai circuiti della salute. Però turismo vuol dire anche economia del mare, un altro settore a cui non a caso questo Governo ha dedicato un Ministero ad hoc. Mare per l'Italia significa da un lato la straordinaria eccellenza italiana rappresentata dal turismo balneare che noi, come si sa, vogliamo difendere e mettere a riparo dall'incertezza normativa in un confronto che è sempre costante e serrato con Bruxelles, dall'altro anche la nostra eccezionale industria nautica, il patrimonio irripetibile delle nostre aree marine protette e tanto altro ancora. E turismo ovviamente vuol dire tutto quanto ruota intorno ai nostri laghi, alle nostre montagne. Voi che siete sulle rive del più grande lago alpino italiano potete capire bene a cosa mi sto riferendo.
Chiaramente, e anche qui si sa, turismo non è soltanto viaggi. È attenzione alle piccole e medie imprese, anche a gestione familiare, che offrono servizi di accoglienza, di ristorazione, di vendita di prodotti locali. Per questo abbiamo previsto fondi e accesso al credito per favorire gli investimenti e aiuti economici per le nostre strutture ricettive per avviare ristrutturazioni, ammodernamenti e adeguamenti in termini di accessibilità. Turismo per noi è anche aiutare le categorie, a partire da quelle più colpite dalla pandemia, penso alle agenzie di viaggi, ma non soltanto alle agenzie di viaggi, con incentivi che consentano loro una ripresa veloce. Sostenere le imprese, modernizzare le infrastrutture, procedere a passi spediti sulla transizione energetica e digitale, tutto fa parte di una competitività che deve saper essere all'altezza del nome dell'Italia.
E chiaramente da questo punto di vista il ruolo che gioca il PNRR è fondamentale, purché noi si sia in grado di far arrivare queste risorse a terra e di spenderle nei tempi e di spenderle bene. E allora datemi qualche minuto, non voglio essere troppo lunga, ma questo è molto importante, per raccontarvi di una bella notizia che è arrivata ieri. Ieri la Commissione europea, dopo un lungo e faticosissimo lavoro di confronto, ha approvato le modifiche al Piano Nazionale di Ripresa e Resilienza che erano state presentate dall'attuale Governo nello scorso mese di agosto. È un lavoro del quale io vado estremamente fiera, è un lavoro molto complesso che ha coinvolto tutte le amministrazioni interessate, ma anche le categorie produttive. Ci sono stati decine di incontri della Cabina di regia sul Piano Nazionale di Ripresa e Resilienza. Oggi noi siamo in grado di presentare un nuovo Piano di Ripresa e Resilienza che si concentra fondamentalmente su due questioni. Da una parte supera le criticità che esistevano nell'attuazione di alcune misure che erano state precedentemente previste, perché noi non vogliamo perdere neanche un euro di queste risorse. Dall'altra, concentra le risorse sul sostegno alla crescita, con un percorso più incisivo e di riforme e di investimenti.
Nel nuovo Piano,- vado a grandi linee perché davvero ci vorrebbe molto tempo a raccontarlo tutto - ci sono 5,2 miliardi di euro dedicati agli investimenti nelle reti e nelle infrastrutture, a partire da quelle energetiche strategiche, perché vogliamo continuare a portare avanti la nostra visione strategica di un'Italia che può essere hub energetico d'Europa, ponte nel Mediterraneo e di collegamento tra l'Africa e il Vecchio Continente. Ci sono fondi per il diritto allo studio, dalla messa in sicurezza degli edifici scolastici, fino a un piano importante per le borse di studio, passando per le residenze degli studenti universitari. C'è 1 miliardo di euro per favorire l'accesso al mercato del lavoro, colmare il divario tra domanda e offerta di competenze professionali e quindi aiutare ancora il lavoro. Ci sono altri 750 milioni di euro sulla salute, in particolare per l'assistenza domiciliare integrata e la telemedicina. C’è un altro miliardo e 200 milioni di euro per la ricostruzione delle zone alluvionate a partire dall'Emilia-Romagna.
Ma ci sono soprattutto 12,4 miliardi di euro dedicati alle imprese.
Quando abbiamo varato la manovra finanziaria, qualcuno ha obiettato che mancavano le risorse per le imprese. Semplicemente quelle risorse le stavamo concentrando nella nostra proposta di revisione del PNRR. Quasi 12,5 miliardi e mezzo di euro di incentivi alle imprese, tra i quali ad esempio 6,3 miliardi per la transizione 5.0, cioè i crediti d'imposta per aiutare le aziende sulla doppia transizione, ma anche il supporto alle piccole e medie imprese per l'autoproduzione di energia da fonti rinnovabili, 2,5 miliardi di euro per sostenere lo sviluppo delle filiere strategiche per l’efficienza energetica, 2 miliardi per i contratti di filiera nel settore agricolo, quasi un altro miliardo per l'agrisolare. E sono contenta di annunciare che ci sono anche oltre 300 milioni di euro proprio per rafforzare la competitività del nostro settore turistico.
Lo facciamo attraverso il Fondo tematico BEI per il turismo, che in precedenza aveva una dotazione di 500 milioni di euro e che consente di finanziare la creazione, il rinnovo, l'ammodernamento e il miglioramento di strutture ricettive e infrastrutture per il turismo, compresi chiaramente siti culturali e ricettivi pubblici e privati, i parchi, i parchi ricreativi, gli impianti sportivi, le strutture turistiche montane, gli impianti sportivi di montagna.
Lo sviluppo di interventi nel turismo sostenibile connessi alla transizione verde. Lo sviluppo di interventi di digitalizzazione dei processi e/o dell'offerta e in formazione/miglioramento delle competenze del personale; soluzioni di mobilità pulita, sostenibile, connessa per il turismo. Insomma, un sostegno concreto a un comparto strategico. Scusatemi se su questo mi sono dilungata, però davvero è stato un lavoro molto più complesso di quanto si possa immaginare. Non era scontato portarlo a casa, ma ci siamo riusciti. Io ancora ricordo quando qualcuno diceva che era impossibile rivedere il PNRR, dicevano che solamente proporre era un'idiozia oppure una follia, aggiornare quel Piano a un contesto mutato, a sfide nuove. Però la verità è che impossibile è la parola che usa sempre chi non ha coraggio e a noi invece il coraggio non manca.
Anche il turismo è coraggio perché in fondo è fatto soprattutto di grandi sfide, è fatto di grandi eventi. L'Italia si sta preparando a ospitare eventi globali e storici allo stesso tempo, penso al Giubileo del 2025, alle Olimpiadi di Milano-Cortina, gli Europei di calcio del 2032, stiamo combattendo per l'Expo nel 2030; eventi che porteranno in Italia ulteriori milioni di turisti ai quali vogliamo offrire esperienze di viaggio e un’immagine dell'Italia ancora più straordinaria di quanto possano aspettarsi. In questo primo anno di Governo io ho avuto la possibilità di viaggiare molto, non da turista per la verità, di incontrare molti leader, di visitare Nazioni anche molto lontane da noi. In tutti i miei viaggi ho riscontrato una cosa della quale spesso noi non ci rendiamo conto e che io tengo a ribadire a chi la può meglio comprendere. C'è tantissima “fame di Italia” all'estero, c'è tantissimo desiderio da parte dei nostri partner di costruire nuove politiche di scambio con l'Italia.
E' la stessa curiosità che muove decine di milioni di cittadini stranieri a cercare un'esperienza di viaggio in Italia ed è il nostro preciso dovere rispondere a questa fame d'Italia. È il nostro preciso dovere farci trovare sempre più pronti, sempre più accoglienti, sempre più in grado di proporre un'offerta turistica di qualità, diversificata e adatta a tutti i gusti. Ed è una sfida che ci riguarda tutti, riguarda il Governo, riguarda gli operatori, riguarda ovviamente tutti i livelli istituzionali. È una sfida aperta sulla quale ciascuno di noi deve sapersi mettere in gioco. Il Governo c'è, voi anche ci siete, sono convinta che insieme riusciremo a centrare obiettivi straordinari. Grazie ancora al Ministro Santanchè, grazie a tutti coloro che hanno partecipato a questa importante due giorni, per il lavoro che avete fatto in queste ore ma soprattutto per quello che continueremo a fare insieme in futuro. Grazie ancora, buona giornata e scusatemi per non essere stata presente fisicamente.
",2023-11-25,https://www.governo.it/it/articolo/forum-internazionale-del-turismo-lintervento-del-presidente-meloni/24412
"Accordo per la coesione Governo - Regione Veneto, l'intervento del Presidente Meloni","Buongiorno a tutti, grazie. Grazie di essere qui. Grazie dell’accoglienza, grazie al Presidente Zaia, grazie ai ragazzi per partecipare anche a quest’evento.
Penso che sia molto importante anche questa iniziativa e l'incontro tra domanda e offerta di lavoro, tra la formazione e il mondo imprenditoriale. Faccio i complimenti per questo alla Regione Veneto, all'assessore competente. Una bella iniziativa, sono contenta che si svolga qui stamattina la firma di questo accordo tra il Governo nazionale e la Regione Veneto. 
In apertura voglio dire che sottoscrivo parola per parola il ricordo che il Presidente Zaia ha fatto di Giulia, ma anche la responsabilità che tutti abbiamo di fronte a un fenomeno che continua a essere intollerabile, incredibile, che ha bisogno di essere combattuto a 360 gradi. 
Una cosa che mi ha reso fiera in queste settimane è stato vedere approvare la legge che il Governo ha varato contro la violenza, all'unanimità dalle forze politiche, con il contributo di tutte le forze politiche. Credo ci siano materie sulle quali il terreno del confronto e della condivisione debba e possa fare la differenza. Il Parlamento lo ha dimostrato e noi continueremo ad andare avanti. Ci sono anche altre importanti iniziative che portiamo avanti in questi giorni e non ci fermeremo fin quando non si fermerà qualcosa che è incompatibile con il nostro presente. Quindi grazie al Presidente Zaia per averlo voluto ricordare.
Dopodiché noi siamo qui stamattina per firmare questo importante accordo tra il Governo nazionale e la Regione Veneto che investe importanti risorse in quello che si chiama tecnicamente “accordo di sviluppo e coesione”. Però, siccome non sono appassionata dei titoli ma dei contenuti, vorrei fare mezzo passo indietro sul lavoro che il Governo ha fatto sul tema di questi accordi di coesione. Gli accordi di coesione, anche per tornare a quello che diceva il Presidente Zaia, fanno parte di una delle ampie riforme che questo Governo ha portato avanti per invertire la rotta soprattutto sull'utilizzo dei fondi europei. Il Presidente Zaia dice una cosa corretta, non sempre le risorse mancano, a volte le risorse ci sono state ma non si è stati in grado di spenderle. Non riguarda la Regione Veneto, che su questo è sempre stata una Regione virtuosa, ha riguardato altre Regioni; noi abbiamo pensato di riformare il fondo di coesione che è il fondo che serve a finanziare provvedimenti legati allo sviluppo e a combattere i divari tra i territori in maniera tale da rendere quei fondi finalmente pienamente spendibili.
Che cosa significa? Significa, primo, che per spendere questi soldi si fa un accordo, è quello che accade oggi con la Regione Veneto, nel quale le Regioni fanno le loro proposte, ma le proposte devono essere condivise dallo Stato centrale. Perché? Non perché vogliamo essere dirigisti, ma perché vogliamo che le risorse vengano complessivamente spese attorno a una visione che deve essere di sviluppo nazionale.
Punto secondo, noi introduciamo una serie di norme che nel caso in cui ci siano lungaggini, lentezze, incapacità di spendere queste risorse, ci consentono di attivare poteri sostitutivi o di far tornare indietro le risorse per fare esattamente quello che diceva il Presidente Zaia. Dopodiché diamo una mano alle Regioni che hanno qualche difficoltà in più con la parte di cofinanziamento di queste risorse e concentriamo queste risorse attraverso i nostri accordi sui provvedimenti prioritari. Abbiamo visto spesso in passato, Luca, non solo che le risorse non venivano spese, ma che anche quando venivano spese, spesso venivano spese in migliaia di microprogetti che non lasciavano assolutamente niente sul territorio.
Quello che noi abbiamo fatto, anche con l'accordo con il Veneto, che è la terza Regione in Italia a firmare l'accordo di coesione, è concentrare le risorse su interventi strutturali importanti, pochi, nel senso non dilapidare le risorse in mille rivoli. L'accordo che firmiamo oggi, grazie al lavoro del Presidente Zaia, del Ministro Fitto, - che pure devo ringraziare perché ha fatto un lavoro assolutamente straordinario su questo e su altro - stanzia in tema di sviluppo e coesione 470 milioni di euro. Questi 470 milioni di euro si concentrano su due grandi priorità. Le due grandi priorità sono le infrastrutture, particolarmente viarie, -  quindi decongestionare il traffico, garantire migliori collegamenti con le aree interne - la messa in sicurezza del territorio e quindi il tema ambientale con particolare riferimento al tema della risorsa idrica.
Ci sono circa 80 interventi che vengono finanziati, non ve li elenco perché ho il senso della misura, ma sono tutti interventi estremamente importanti per una Regione che già è capace di correre, ma con infrastrutture migliori può correre ancora più velocemente. 
Dopodiché, vi direte che c'è una discrasia tra le risorse che ha citato il Presidente Zaia e quelle che sta citando Giorgia Meloni, ma noi a queste risorse del Fondo di sviluppo e coesione aggiungiamo altre risorse che arrivano da altre voci di bilancio, alle quali si aggiunge anche il tema del cofinanziamento e della capacità di attrarre investimenti privati, e alla fine le risorse che mettiamo a disposizione con questo accordo sono complessivamente pari a 678 milioni di euro, anche grazie a tutto quello che riusciamo a mobilitare. Con la quota aggiuntiva rispetto a quello di cui vi ho già parlato, ci occupiamo di interventi sul diritto allo studio, - questo interessa ai ragazzi che ci stanno ascoltando - particolarmente per il problema delle residenze degli studenti universitari, ci occupiamo di interventi di riqualificazione urbana, di riqualificazione degli impianti sportivi, di riqualificazione delle strutture di riabilitazione, di cultura. 
Ci sono 35 milioni destinati a sostenere il tessuto produttivo di una Regione che è locomotiva d'Italia, a garantire i livelli occupazionali e quindi tutte queste risorse le mettiamo su, fondamentalmente: infrastrutture, prevenzione dell'ambiente, lavoro, diritto allo studio, sport, salute, cultura e decoro. 
Queste sono le priorità sulle quali lavoriamo con questo importante accordo, lo considero un ulteriore tassello della nostra ottima collaborazione, lo considero il contributo che il Governo centrale cerca di dare a una Regione che altro non chiede, che deve essere messa in condizione di correre sempre più velocemente, di lavorare sempre più efficacemente, che per questo rappresenta una locomotiva per l'Italia e che noi vogliamo valorizzare come locomotiva dell'Italia.
Grazie a tutti, buona giornata, grazie ragazzi, in bocca al lupo per il vostro futuro.
",2023-11-24,https://www.governo.it/it/articolo/accordo-la-coesione-governo-regione-veneto-lintervento-del-presidente-meloni/24395
Videomessaggio del Presidente Meloni al Lombardia World Summit 2023,"Buongiorno a tutti,
voglio ringraziare il Presidente Fontana e saluto i tanti rappresentanti istituzionali, del mondo delle imprese, della sanità, del turismo, dello sport, della cultura e dell’università e della ricerca che interverranno a questa prima edizione del Lombardia World Summit 2023.
La Lombardia è uno dei motori economici dell’Italia e dell’Europa, come abbiamo tante volte ricordato. Non a caso anima ormai da tanti anni l’iniziativa delle quattro regioni motori d’Europa. È la regione traino dell’export nazionale, ospita la Borsa italiana e le principali imprese a partecipazione estera nazionali, ha il più alto numero di consolati al mondo e si è sempre contraddistinta come polo di innovazione e di avanguardia.
Una regione che, forte di questi numeri, si prepara al grande appuntamento delle Olimpiadi di Milano-Cortina 2026 su cui il Governo intero è, in questi mesi, fortemente impegnato.
In questi anni l’economia lombarda, nonostante la complessa congiuntura internazionale, l’aumento dei costi delle materie prime e tassi di inflazione, ha dimostrato di essere un’economia solida, un’economia capace di reagire. Ce lo dicono i dati sul Pil, sull’occupazione, sulla nascita di nuove imprese e sui consumi delle famiglie.
Risultati ai quali, lo dico con garbo ma anche con un pizzico d’orgoglio, sono convinta abbia contribuito il buongoverno regionale, le scelte e le politiche strutturali che in questi anni sono state portate avanti per valorizzare i punti di forza del territorio.
Però la Lombardia è anche un territorio nel quale la forza produttiva e il dinamismo delle imprese si coniuga, da sempre, con una grande attenzione al sociale, alla sussidiarietà, solidarietà. Quello lombardo è un modello che racconta una storia tutta italiana. Una Regione che è un simbolo dell’Unità nazionale: qui italiani da ogni parte d’Italia hanno trovato la loro strada e hanno potuto costruire un futuro migliore per le loro famiglie.
Ecco perché la Lombardia è uno degli esempi di quello che meglio sappiamo e possiamo essere come italiani. Un grande popolo che si rimbocca le mani e che, come comunità nazionale, raggiunge l’eccellenza. Un grande popolo capace ancora di stupire, coniugando tradizione e innovazione.
Occasioni come queste, come il Lombardia World Summit 2023, servono esattamente a questo: a riscoprire l’orgoglio di ciò che siamo e a trovare, insieme, nuove idee, nuovi stimoli e nuove strade per fare dell’Italia una Nazione sempre più forte, rispettata e apprezzata nel mondo. 
Quindi ancora complimenti al Presidente Fontana e buon lavoro a tutti!
",2023-11-24,https://www.governo.it/it/articolo/videomessaggio-del-presidente-meloni-al-lombardia-world-summit-2023/24392
"""Non sei sola. Chiama il 1522"", l'intervento del Presidente Meloni","Domani che è il 25 novembre si celebra la Giornata internazionale contro la violenza sulle donne.
Assume un significato particolare in giorni come questi. E io mi sono interrogata su quale sia in fondo l'utilità delle ricorrenze, anche della Giornata internazionale contro la violenza sulle donne. Le ricorrenze di solito servono a tenere acceso un riflettore, ma quando una donna muore ogni tre giorni, quel riflettore è acceso continuamente. Allora penso che il valore della Giornata che si celebra domani sia soprattutto quella, chiaramente, di continuare a fare sensibilizzazione su questo tema e sia soprattutto una ricorrenza che serve a tutti quelli che possono fare qualcosa per fare i conti con il proprio lavoro, per fare i conti con quello che è stato fatto, con quello che ancora può essere fatto.
Noi, dall'inizio del nostro lavoro come Governo, abbiamo fatto un lavoro che io considero molto importante, per il quale voglio ringraziare soprattutto il Ministro Roccella, ma tutto il Consiglio dei Ministri. Abbiamo aumentato i fondi per i centri antiviolenza, l'abbiamo portati a un livello che non era mai stato visto prima. Come sapete, qualche giorno fa è stata approvata una legge contro la violenza sulle donne - che è stata provata all'unanimità e di questo ancora una volta devo ringraziare tutte le forze politiche, perché ci sono dei terreni sui quali si riesce ad andare oltre agli steccati, si riesce a lavorare insieme - e quella legge rende molto più efficaci gli strumenti di prevenzione, molto più veloci perché la velocità in questa materia può salvare la vita di una persona. Abbiamo lavorato su questo, abbiamo, come sapete, reso strutturale con la manovra finanziaria il contributo per le donne vittime di violenza che necessitano di sostegno economico.
Non basta, non basta. C'è tanto altro che bisogna fare e io credo che vada fatto - se ne parla molto in questi giorni - sul piano culturale, anche un lavoro che abbiamo fatto: campagne nelle scuole, campagne che coinvolgono esponenti del mondo della cultura, stasera coinvolgono tanti campioni dello sport - e di questo li ringrazio per la loro sensibilità, ringrazio il Ministro Abodi per aver voluto partecipare.
Tutto quello che può servire ad entrare nella coscienza delle persone: le scuole sicuramente - è stata presentata la campagna all'interno delle scuole dal Ministro Roccella, dal Ministro Valditara - e forse anche una lettura più profonda della società nella quale viviamo, dell'impatto che la modernità, dell'impatto che il Covid hanno avuto sulla società, hanno avuto particolarmente sui più giovani, andare a fondo di questi problemi per essere più efficaci nelle risposte che possiamo dare sul piano psicologico, sul piano culturale. 
Stasera siamo qui per dire con un numero di telefono, con un numero alle donne italiane che non sono sole.
Voi lo vedete, qua dietro: 1522.
È un numero che si può chiamare in ogni minuto del giorno se si ha paura. Ed è un numero che consente di trovare dall'altra parte qualcuno che ti può aiutare immediatamente, perché le norme ci sono, perché le Istituzioni ci sono e le donne italiane devono saperlo. 
1522. Quando si pensa che avere paura sia normale, non lo è. Quando si pensa che l’amore possa fare male, non è amore. 
1522 è il numero che si può chiamare quando si vuole difendere sé stesse e ricordarsi che siamo libere, siamo libere e non c'è nessuno che può toglierci quella libertà e che può pensare di possederci. 
Noi siamo libere e 1522 è il numero che si chiama per difendere quella libertà e per essere aiutati da istituzioni che ci sono, da una società che c'è, come dimostrano questi grandi atleti stasera. 
Quindi grazie a loro, grazie al Ministro Roccella, grazie al Ministro Abodi per questa immagine che speriamo arrivi a tutte le donne italiane. Grazie anche a voi. 
",2023-11-24,https://www.governo.it/it/articolo/non-sei-sola-chiama-il-1522-lintervento-del-presidente-meloni/24403
Question Time del Presidente Meloni al Senato,"Interrogazione sul sostegno all'occupazione femminile e alla natalità
Presidente Meloni: Signor Presidente, onorevoli senatori, ringrazio il senatore De Poli anche per aver ricordato, pur non essendo oggetto del Question Time, il tema della violenza. Vorrei approfittare per ringraziare tutti i Gruppi parlamentari per il lavoro che hanno fatto in sede di approvazione delle norme di contrasto alla violenza contro le donne. 
Ciò dimostra, al di là delle pur numerose polemiche che sempre ci accompagnano, che esiste un terreno sul quale siamo in grado di lavorare insieme e vorrei dire che su questo terreno in particolar modo saremo sempre a disposizione.
Per arrivare a quello che l'interrogante chiedeva riguardo all'occupazione, la crescita occupazionale e la riduzione dei divari che il mercato del lavoro italiano evidenzia rispetto alla media europea hanno rappresentato fin dall'inizio del nostro lavoro una priorità per il Governo, che è intervenuto da subito con misure di stimolo dell'occupazione. E i risultati che abbiamo conseguito stanno di fatto dando ragione a quella impostazione. Le politiche portate avanti in Italia dal 2012 in poi avevano di fatto prodotto un consolidamento del gap con le principali economie europee: penso alla dinamica salariale, con gli stipendi che in Italia tra il 2012 e il 2022 diminuivano del 4,2 per cento rispetto al +5,9 per cento che registrava la Francia o al +9,2 per cento che registrava la Germania. Mi riferisco altresì all'occupazione, che faceva registrare trend di crescita molto lenti rispetto al resto d'Europa. Curiosamente, nello stesso periodo si registravano trend di crescita molto lenti rispetto al resto d'Europa. Ma con l'attuale Governo è cambiata l'impostazione che guida gli interventi in tema di lavoro, che ora sono volti soprattutto a incentivare l'occupazione e a garantire più soldi in busta paga, soprattutto attraverso il taglio del cuneo contributivo. Penso all'attenzione che anche in questa manovra economica abbiamo messo sul tema dei rinnovi contrattuali. Devo dire che questo ha portato anche un cambio di atteggiamento da parte di alcune organizzazioni sindacali, che prima avevano una mobilitazione abbastanza contenuta: ho registrato tra il 2012 e il 2022 circa sei scioperi generali, mediamente uno ogni due anni, mentre adesso se ne fanno due ogni anno e anche questa è una buona notizia.
È ugualmente una buona notizia da parte nostra che i risultati che sono stati ottenuti lasciano ben sperare; da ottobre 2022 ad oggi si è infatti registrata una serie di record occupazionali: record del tasso di occupazione, record di occupati e occupati permanenti, oltre mezzo milione di lavoratori in più, di cui 443.000 stabili, record di occupazione femminile in termini assoluti e di tasso di occupazione.
Per quanto attiene in particolare al tema del lavoro femminile, credo che questi risultati siano anche il frutto di misure che hanno avuto l'obiettivo di incentivare l'occupazione, soprattutto favorendo tempi di vita e tempi di lavoro, cioè non costringere le donne - come l'interrogante diceva correttamente - a dover scegliere, perché quello non vuol dire avere libertà. Si ha la libertà se si ha la libertà di fare tutte le scelte che nella propria vita si vogliono fare. Noi abbiamo lavorato su questo. Anche nell'ultima legge di bilancio avete visto un pacchetto di misure soprattutto dedicato alle famiglie con i figli, con lo scopo di aumentare il reddito disponibile, incentivare la natalità, favorire il lavoro delle mamme. E sono interventi che seguono quelli già realizzati, li potenzieremo, ne affiancheremo di nuovi, speriamo anche con il contributo del Parlamento.
Siamo consapevoli che c'è ancora molto da fare affinché il mercato del lavoro italiano continui questa sua tendenza positiva che però - senatore De Poli - per i dati e, particolarmente per i dati che riguardano il lavoro femminile, è forse il risultato che mi rende più fiera di questo primo anno di Governo.
Interrogazione sulla riforma della procedura di modifica degli Statuti delle autonomie speciali
Presidente Meloni: Signor Presidente, ringrazio la senatrice Unterberger. 
Il Governo ha preso atto dell'iniziativa promossa dai presidenti delle quattro Regioni a statuto speciale (Trentino Alto-Adige, Friuli-Venezia Giulia, Valle d'Aosta, Sardegna) e delle Province autonome di Trento e Bolzano, con la quale i proponenti chiedono di modificare i rispettivi statuti speciali in un quadro condiviso con lo Stato. In coerenza con l'attenzione che questo Governo attribuisce al tema dell'autonomia regionale, a quello delle valutazioni sul ripristino delle competenze modificate dalla riforma del 2001, i contenuti del testo trasmesso sono ora in corso di approfondimento tecnico e sono in ogni caso oggetto di particolare attenzione da parte nostra.
Le preannuncio in proposito che è mia intenzione promuovere l'avvio di tavoli di confronto bilaterale con ciascuna delle quattro Regioni a statuto speciale e delle Province autonome di Trento e Bolzano per poter insieme valutare tutte le necessarie iniziative da parte del Governo.
Si richiama il principio per cui, ad oggi, per le Regioni a statuto speciale e le Province autonome di Trento e di Bolzano, in relazione alla riforma costituzionale del Titolo V, trova applicazione la clausola di maggior favore di cui all'articolo 10 della legge costituzionale n. 3 del 2001, sulla base dell'interpretazione che in questi anni ne ha dato la Corte costituzionale.
Con riferimento alla procedura di revisione degli statuti, l'iniziativa dei presidenti di Regione e delle Province autonome citate intende introdurre, in luogo del parere del Consiglio regionale e provinciale, il principio dell'intesa, prevedendo che sul testo delle leggi costituzionali di revisione degli statuti, approvato in prima deliberazione dalle Camere, sia acquisita l'intesa adottata a maggioranza assoluta dei componenti del Consiglio regionale e provinciale, prevedendo la decadenza della proposta di revisione nel caso di mancato raggiungimento della medesima intesa nel termine di tre mesi. Sul punto il Governo intende approfondire questa ipotesi in spirito collaborativo. Siamo aperti e voglio dirle di più: abbiamo il vantaggio di poter contare, con riferimento alle interlocuzioni sopra richiamate, sulla specifica sensibilità e sulla specifica attenzione maturata dal Ministro per gli affari regionali e le autonomie di questo Governo, Roberto Calderoli, che nella scorsa legislatura - come lei sa - è stato presidente della Commissione paritetica per Bolzano e componente della Commissione paritetica per il Trentino-Alto Adige. Quindi mi pare che siamo in ottime mani.
Interrogazione sulla crescita economica del Paese e le politiche congiunturali
Presidente Meloni: Senatore Renzi, la voglio ringraziare per questo assist, opportunità che da lei francamente non mi aspettavo: parlo volentieri di come già abbiamo cambiato la situazione di questa Nazione rispetto alla condizione nella quale l'abbiamo trovata. Con tutto il rispetto, guardi che non lo dico io: penso che sia sotto gli occhi di tutti come in questi mesi sia cresciuta la fiducia, per esempio, degli investitori e dei mercati nell'economia italiana. Con tutto il rispetto, penso che la promozione di quattro agenzie di rating che di solito non sono ""buone"", per così dire, su queste materie e il fatto che le famiglie comprino molto volentieri i nostri titoli di Stato, che lo spread sia ai minimi da molto tempo e che la Borsa italiana cresca più di quanto crescano tutte le altre borse europee siano dati che dicono qualcosa di più rispetto alle valutazioni - legittime, ovviamente - dell'opposizione.
E guardi che lo abbiamo fatto in piena coerenza, senatore Renzi: le ho sentito dire che avrei detto che bisognava uscire dall'euro; non mi ricordo di aver detto che bisognava uscire dall'euro, mentre mi ricordo di aver detto che l'Italia poteva stare in Europa a testa alta ed è esattamente quello che stiamo facendo e penso che lei se ne renda conto.
Poi non abbiamo la bacchetta magica per fare i miracoli, perché, per esempio, il costo della benzina, come sa, dipende soprattutto dalle scelte che fanno i Paesi che detengono il petrolio: se ci volesse dare una mano con il suo amico Mohammad bin Salman, forse ci aiuterebbe ad abbassare il prezzo della benzina. Dato che ha buoni rapporti, faccia da ponte per aiutare gli italiani.
Dopodiché, anche qui, posso dire che la Commissione europea prevede per l'Italia nel 2023 una crescita superiore alla media europea dello 0,7 per cento. Erano anni e anni che l'Italia non cresceva più della media europea. Penso che anche questo sia importante.
Francamente, mi ha lasciato un po' stupita che nell'interrogazione abbiate citato il rimbalzo del PIL nel biennio post-Covid come se fosse un parametro di riferimento. Senatore Renzi, lei, che è una persona seria e capace, saprà che l'Italia è cresciuta più di altri nel 2021 e nel 2022 banalmente perché la sua economia era tracollata durante il Covid, nonostante i 180 miliardi di euro spesi in provvedimenti del tipo bonus monopattini, che forse non hanno dato i risultati che ci si aspettava.
Per il 2024 prevediamo un prudente aumento della crescita dell'1,2 per cento, ma chiaramente un rallentamento soprattutto dell'economia tedesca, come sapete, impatta anche sulla nostra, perché sono fortemente interconnesse.
L'inflazione, secondo la Commissione europea, in Italia nel 2023 e nel 2024 sarà inferiore alla media europea.
Voglio dire solo una cosa sul PNNR: anche in questo caso, penso che si debbano fare i conti con il fatto che non c'è alcun ritardo. L'Italia è stata tra i primi in Europa a ottenere fondi. Le uniche difficoltà che abbiamo riscontrato sono relative a obiettivi che avevamo ereditato (penso allo stadio di Firenze: ho ascoltato anche le sue critiche, per la verità un po' tardive), ma quello che abbiamo fatto è stato cercare di fare in modo che le risorse non andassero disperse per progetti che non erano finanziabili, né realizzabili, perché vogliamo mettere a terra quelle risorse.
Penso che si vedrà anche nelle prossime ore il lavoro molto proficuo che stiamo facendo con la Commissione europea, ma, anche in questo caso, la speranza di certa opposizione che ha tifato contro l'Italia sperando che le rate non venissero pagate purtroppo finora è stata tradita.
Interrogazione sulle politiche di tutela contro gli eventi climatici estremi e per la messa in sicurezza del territorio
Presidente Meloni: Senatore De Cristofaro, per quello che riguarda l'alluvione che ha colpito l'Emilia-Romagna, la ringrazio per darmi l'occasione di questa risposta, perché il Governo - come si sa - ha assunto, all'indomani dell'alluvione, misure eccezionali, immediate, che vale la pena di ricordare.
Con il decreto n. 61 abbiamo prima stanziato quasi 1,8 miliardi per la tenuta del sistema produttivo e i livelli occupazionali; con il decreto n. 88 abbiamo stanziato altri 2,5 miliardi per la ricostruzione pubblica, oltre 120 milioni per i primi contributi alla ricostruzione privata e 100 milioni per le imprese. A queste risorse si sono aggiunti altri 149 milioni con successivo provvedimento.
Con il lavoro del commissario Figliuolo, dei 2,5 miliardi stanziati per la ricostruzione pubblica con il decreto n. 88, è già stata messa a disposizione degli enti locali una somma pari a 1,445 miliardi, tra interventi per somme urgenze, messa in sicurezza idraulica e infrastrutturazione varie. A queste risorse se ne aggiungono altre, non inferiori al miliardo, già nella disponibilità del Commissario.
Sono stati poi già erogati 100 milioni alle famiglie per il sostegno immediato e il contributo di auto sistemazione; 60.000 giornate di cassa integrazione; 200 milioni per i lavoratori autonomi; altri 600 milioni sono già nella disponibilità del Commissario. Ai 4,5 miliardi di euro stanziati con i decreti nn. 61 e 88, si aggiungeranno altri 700 milioni di credito d'imposta previsti dalla manovra e poi le risorse messe a disposizione dei vari Ministeri, tra cui gli oltre 150 milioni di euro del Masaf per ripagare i danni del settore agricolo.
Approfitto dell'occasione anche per annunciare che, nell'ambito della revisione del PNRR, della quale parlavamo poc'anzi, il Governo ha proposto un intervento per la ricostruzione dell'Emilia-Romagna, della Toscana e delle Marche, colpite dall'alluvione nel maggio scorso, pari a un ulteriore 1,2 miliardi di euro; risorse che consentiranno anche di utilizzare le deroghe e le semplificazioni del PNRR. Se non vado errata, facendo un conto a spanne, siamo a 6,5 miliardi di euro.
Quindi, non ci sono nessuna promessa mancata e nessuna distrazione, almeno non da parte del Governo, perché, anche qui - mi consenta di segnalare, sommessamente - che la piattaforma Sfinge, di competenza della Regione Emilia-Romagna, cioè lo strumento attraverso il quale i privati possono presentare le domande di risarcimento, è operativa solo dal 15 novembre scorso: due mesi dopo l'ordinanza del Commissario, che è del 14 settembre. E lei sa che, senza la piena operatività della piattaforma, è impossibile trarre la quantificazione precisa dei danni e la definizione dell'ulteriore fabbisogno finanziario, compreso per quanto riguarda i beni mobili.
Aggiungo che il Governo sta ancora aspettando dalla Regione anche il quadro complessivo delle criticità esistenti prima delle alluvioni e delle opere che sono state realizzate per metterlo in sicurezza. È una ricognizione necessaria, anche questa, per rassicurare i cittadini. Per cui, come vede, il Governo ha agito con il massimo sforzo, senza polemiche, guardando ai bisogni dei cittadini e non al colore politico dell'interlocutore istituzionale. Devo dire, però, che mi rendo conto che questo non è un costume particolarmente diffuso.
Dopodiché, noi continuiamo a lavorare anche in tema di messa in sicurezza del territorio, dove lei sa che vi sono soprattutto risorse del PNRR, disponibili e salvaguardate. Questo sarà oggetto - ovviamente è già oggetto - del lavoro che sta svolgendo particolarmente il ministro Musumeci e che porteremo avanti nei prossimi mesi.
Interrogazione sulle iniziative a sostegno di lavoratori e famiglie
Presidente Meloni: Senatrice Ronzulli, buon lavoro e grazie per aver ricordato come sostenere il reddito delle famiglie e ridurre la pressione fiscale per famiglie e imprese siano stati dall'inizio una priorità di questo Governo. È una visione che avevamo già intrapreso con la legge di bilancio 2023, che confermiamo con la manovra di bilancio 2024 e che provo a sintetizzare anche io.
Per le famiglie, si prevede una riduzione dei contributi a carico dei lavoratori dipendenti con redditi fino a 35.000 euro, misura che vale in media circa 100 euro in più al mese in busta paga. Si prevedono inoltre l'avvio della riforma Irpef, con l'eliminazione dell'aliquota del 25 per cento, l'accorpamento dei primi due scaglioni di reddito in un unico scaglione al quale si applica l'aliquota del 23 per cento, con un risparmio annuo che arriva fino a 260 euro; l'aumento della soglia di detassazione dei fringe benefit dagli attuali 258 euro fino a 2.000 euro per i lavoratori con figli e 1.000 euro per tutti gli altri; il dimezzamento della tassazione sui premi di produttività; la diminuzione del canone in bolletta da 90 a 70 euro.
Abbiamo poi introdotto un pacchetto di misure dedicate alle famiglie con figli: come sapete, si prevede l'esonero completo dal pagamento dei contributi per le lavoratrici dipendenti stabili con due figli fino al compimento dei dieci anni del figlio più piccolo e con almeno tre figli, fino al compimento dei diciotto anni del figlio più piccolo. Credo sia un segnale estremamente importante. L'esonero ha un limite massimo annuo di 3.000 euro e corrisponde anche al beneficio lordo annuo in busta paga. C'è l'aumento del bonus nido a 3.600 euro annui per i nati nel 2024 con almeno un fratello under dieci per famiglie con ISEE fino a 40.000 euro. La mensilità aggiuntiva di congedo parentale retribuita al 60 per cento per quest'anno è all'80 per cento.
Per le imprese, abbiamo introdotto una super-deduzione del 120 per cento del costo del lavoro in caso di nuove assunzioni, purché si tratti di maggiore occupazione, quello che chiamiamo il ""più assumi meno paghi"", che arriva al 130 per cento se si assumono mamme, giovani, disabili, ex percettori di reddito di cittadinanza.
Per i lavoratori autonomi, dopo l'estensione del regime forfettario, abbiamo rinviato al 2024 l'acconto Irpef di novembre, consentito la rateizzazione anche fino a cinque mesi e abbiamo introdotto il concordato preventivo biennale.
È un lavoro che chiaramente racconta una visione, che va fatto immaginando una legislatura che è quella che abbiamo a disposizione per cercare di fare sempre dei passi avanti.
Il prossimo passo da compiere immediatamente è, a mio parere, la completa attuazione della delega fiscale, che chiaramente scandirà gli ulteriori prossimi passi in questo senso e dopo un'attesa durata decenni consentirà finalmente di riformare profondamente il fisco italiano, rendendolo più giusto, più efficiente e capace di fare la sua parte nel ricostruire il rapporto che serve tra lo Stato e gli italiani, che noi non consideriamo sudditi, ma vogliamo considerare cittadini.
Interrogazione sull’attuale posizione del Governo italiano rispetto al conflitto in Ucraina e alle principali crisi internazionali
Presidente Meloni: Signor Presidente, collega Patuanelli, anche io non torno sulle ragioni e sugli errori che hanno purtroppo consentito a due comici russi di spacciarsi per il Presidente dell'Unione africana; sono state ampiamente oggetto di approfondimento. Utilizzo invece il mio tempo per risponderle molto volentieri sui contenuti della telefonata, banalmente perché io sono fiera di aver dimostrato ancora una volta la coerenza delle posizioni mie e del Governo italiano in tema di politica estera e sono fiera di essere lontana anni luce dal modello di chi prima di me si mostrava condiscendente in privato, salvo poi mostrare i denti a favore di telecamera o votava il sostegno militare a Kiev finché si trattava di mantenere il proprio posto al Governo, per poi decidere di sostenere che Kiev non andasse più aiutata quando è passato all'opposizione per guadagnare consenso facile. 
In questo caso, però, questo consenso facile si guadagna sulla pelle e sulla libertà di una Nazione sovrana.
In quella telefonata ho detto quello che tante volte ho ripetuto anche in questo Parlamento. Ho detto, come punto primo, che noi siamo a fianco dell'Ucraina, ribadendolo anche in quella telefonata. Ho detto che cerchiamo una pace giusta in linea con il diritto internazionale e che siamo pronti a fare le nostre proposte, che chiaramente, nel caso, confronteremo anche con il Parlamento quando dovessero esserci i margini per quella pace giusta.
Il punto sul quale io, lei e voi non ci capiamo è che, per arrivare a un'opzione di questo tipo, l'unico modo - come io ho detto decine di volte in quest'Aula parlamentare - è mantenere un equilibrio tra le forze in campo, che vuol dire sostenere l'Ucraina. Se noi avessimo fatto quello che qualcuno ci chiedeva in questa Aula, e cioè smettere di sostenere l'Ucraina, purtroppo non avremmo avuto una pace, come qualcuno va dicendo in giro: noi avremmo avuto un'invasione e un'invasione non si chiama pace. Io non sono così cinica da scambiare le due cose. Continuo quindi a ritenere che l'unico modo possibile per arrivare eventualmente anche a una soluzione diplomatica del conflitto è sostenere l'Ucraina. È quello che ho detto in quest'Aula, è quello che faccio, è quello che ho ribadito all'interno di quella telefonata.
Questo non vuol dire che io non mi renda conto della difficoltà che è presente anche nella nostra opinione pubblica; ho detto anche questo e anche questo l'ho sostenuto all'interno di queste Aule parlamentari e ciò ha fatto molto discutere. Io sono perfettamente consapevole della stanchezza dell'opinione pubblica perché ascolto la gente, sono capace di farlo.
Quello che fa la differenza tra la mia scelta e altre scelte è che io penso che la responsabilità della politica sia guidare la società, non rincorrerla. E non mi stupisce che persone che non hanno gli stessi elementi che ho io per giudicare possano fare valutazioni diverse, che persone che non hanno chiaramente sulla loro spalle le decisioni che in qualche maniera compromettono il destino di una Nazione possano fare altre valutazioni.
Ritengo in coscienza di dover fare le mie per le responsabilità che ho ed è quello che sto facendo. Ma questo non vuol dire che non capisca gli italiani anche quando chiedono se, nella condizione in cui siamo, possiamo davvero permetterci di fare quello che stiamo facendo. Continuerò a essere convinta che noi, aiutando e sostenendo gli ucraini che combattono, stiamo difendendo il nostro interesse nazionale. Ho però detto anche in quest'Aula, l'ultima volta che sono venuta prima del Consiglio europeo - se lo ricordate e se siamo intellettualmente onesti - che, proprio perché sono consapevole delle difficoltà che le nostre società stanno pagando, noi non potevamo, ad esempio, in Consiglio europeo sostenere la tesi, che pure altre Nazioni sostengono, per la quale la revisione del bilancio pluriennale si potesse rivedere solamente per l'Ucraina, e ciò se non eravamo in grado anche di mettere risorse sulle conseguenze che le nostre società stanno pagando per il conflitto in Ucraina.
Che cosa ho detto? Ho detto che sono consapevole della situazione per cui, guardi, anche stavolta, a prova di telecamera, non c'è una Meloni in privato e una Meloni in pubblico, quello lo abbiamo visto altre volte. C'è una Meloni che dice sempre quello che pensa, che lo dice con chiarezza e lealtà e che per questo consente all'Italia oggi di essere rispettata e di essere ascoltata come purtroppo non è stata quando la guidavate voi.
Interrogazione sulle misure in materia di sicurezza, in particolare nei contesti urbani
Presidente Meloni: Come il senatore Romeo ricordava, il Governo ha varato, in questo primo anno, diversi provvedimenti in materia di sicurezza. È un lavoro puntuale che facciamo con convinzione e determinazione. Lo abbiamo fatto e lo facciamo perché garantire sicurezza non ci permette semplicemente - e sarebbe già sufficiente - di difendere i più fragili e soprattutto gli indifesi della nostra società.
Alla fine, la sicurezza serve soprattutto a chi è più debole. Ma lo facciamo anche perché senza di essa è sostanzialmente impossibile garantire in Italia un ambiente favorevole alla crescita economica, per così dire. Il tema della sicurezza è quindi anche una grande materia economica.
Prendo qui a esempio il dispiegamento di 800 militari nelle stazioni e le norme antiborseggio che abbiamo varato nell'ultimo pacchetto sicurezza, ovvero il divieto di accesso alle metropolitane e alle stazioni per chi è già stato denunciato e condannato per furto, rapina e altri reati contro il patrimonio o la persona che vengono commessi in quei luoghi. Sono chiaramente norme di buon senso, che non servono semplicemente a difendere i cittadini che ogni giorno usano i mezzi pubblici per andare a scuola o al lavoro, ma anche, per esempio, i turisti. Il turismo è un asset economico per l'Italia, quindi ovviamente se i turisti che vengono in Italia non vengono derubati mentre aspettano la metro o prendono l'autobus, la nostra reputazione migliora, i nostri flussi turistici aumentano e questo si traduce in ricchezza e posti di lavoro.
Le faccio un altro esempio: le norme contro le occupazioni abusive che abbiamo approvato, come sa, derivano da un'antica battaglia che abbiamo portato avanti. Dire che la proprietà privata è sacra, che un immobile non si può occupare e che, se lo si occupa illegalmente, la Polizia interviene immediatamente, quando il proprietario ne faccia denuncia, invece di lasciarlo lì ad aspettare per anni, in attesa di vedersi riconosciuto un diritto, significa dare certezza non solo a chi in quell'immobile vive, ma anche a chi quell'immobile lo considera un investimento che ha fatto perché vuole metterlo a reddito, affittandolo o vendendolo. E anche questa diventa una misura economica, perché ovviamente se riuscissimo a rimettere nella disponibilità dei proprietari tutti quegli immobili, ce ne sarebbero di più a disposizione del mercato e probabilmente questo aiuterebbe anche i prezzi, che sappiamo essere un grande tema. Questa quindi per noi non è solo una questione di garanzia dei cittadini, ovviamente, che è quella di cui abbiamo discusso più spesso, ma è anche la volontà di rendere questa di nuovo una Nazione seria, nella quale, poiché le regole vengono rispettate, si riesce anche a creare l'ambiente corretto per l'economia.
Potrei fare molti altri esempi: strappare alla criminalità le zone franche, le periferie abbandonate o le Caivano di turno, come le tante altre periferie nelle quali, con l'operazione Alto impatto, il ministro Piantedosi, che voglio ringraziare, ed io ci siamo recati, vuol dire rimettere interi territori di questa Nazione a lavorare e a produrre nel rispetto delle regole. Significa rafforzare l'economia italiana e indebolire la mafia, la 'ndrangheta, la camorra e chi ha bivaccato su uno Stato che era debole.
Questo è il lavoro che stiamo facendo e di provvedimenti ce ne saranno ovviamente altri, ma poiché mi sono mangiata tutto il tempo a mia disposizione, le voglio dire un'ultima cosa: l'ultimo pacchetto sicurezza che, come sa, abbiamo approvato non è una scatola chiusa, ma un disegno di legge a disposizione del Parlamento; sono certa e convinta che, grazie anche al lavoro che il Parlamento farà - e questo lo dico a tutte le forze politiche - il disegno di legge potrà essere rafforzato e diventare ancora più organico di com'è uscito dal Consiglio dei Ministri.
Interrogazione sulle nuove iniziative normative in materia pensionistica
Presidente Meloni: Signor Presidente, gli interroganti del PD chiedono ragguagli sulla tutela dei diritti acquisiti di chi è prossimo alla pensione. Io posso affermare che la legge di bilancio garantisce congruità sociale, equità dei regimi pensionistici, insieme chiaramente alla sostenibilità del sistema previdenziale.
Voglio dire che noi abbiamo lavorato soprattutto per garantire in ambito pensionistico una tutela maggiore ai più giovani e a chi rientra interamente nel sistema contributivo. Per loro abbiamo eliminato l'ingiusto requisito, che fu introdotto dalla legge Fornero, per il quale chi era nel sistema contributivo aveva diritto alla propria pensione di vecchiaia solo quando questa era pari ad almeno l'1,5 per cento della pensione sociale; altrimenti, si sarebbe dovuto attendere addirittura fino ai 71 anni per poter maturare la propria pensione.
Grazie a questo Governo, molti degli attuali lavoratori avranno diritto alla pensione a 67 anni, quindi quattro anni prima di quanto era previsto dal sistema attuale. 
Abbiamo confermato in gran parte le precedenti forme pensionistiche anticipate, che ricordo essere di natura sperimentale e che, diciamocelo anche qui, i precedenti Governi, compresi quelli dei quali facevano parte gli interroganti, non hanno mai inteso rendere strutturali.
Però, a differenza di quanto fatto finora, noi non intendiamo proseguire nella prassi, un po' cinica, di aggravare oltre ogni limite di decenza la futura pensione di chi oggi è giovane. Questo perché io penso che un cittadino sia un cittadino indipendentemente dall'età che ha e che, come sempre, le tutele devono essere le più alte possibili, ma debbano essere uguali per tutti.
A differenza di quanto fatto finora, noi sappiamo che questa nazione ha bisogno, sul tema delle pensioni, di un intervento strutturale e non di misure estemporanee. Infatti, tra i nostri obiettivi c'è anche quello di procedere, nell'arco della legislatura, ad una riforma adeguata, strutturale, per dare ai cittadini le certezze dovute sul diritto di accesso alla pensione, secondo il principio di equità tra i lavoratori e tra le generazioni.
Prorogando l'Ape sociale ed Opzione Donna, seppure con un aumento del requisito anagrafico, è stato confermato uno strumento di flessibilità in uscita, rispettando le esigenze, che ovviamente sono necessarie, di sostenibilità finanziaria di queste misure. La nuova quota 103 vuole ampliare le possibilità di pensionamento e favorire le soluzioni di uscita graduale dal lavoro.
Per quello che riguarda l'articolo 33 della manovra, che coinvolge anche alcuni medici, come è stato chiarito in più sedi, si tratta di una misura che interviene su un particolare regime pensionistico di una parte di dipendenti pubblici, rispetto alla quale era stata evidenziata, da più parti, l'esistenza di un trattamento che era disomogeneo tra dipendenti e disomogeneo anche tra gli stessi medici.
Su questa linea, del resto, si sono espressi anche economisti non sospettabili di essere dei sostenitori del Governo. In ogni caso, però, come lei saprà, il Governo ha già annunciato che intende rivedere la norma, con particolare riferimento proprio al tema degli operatori sanitari e che, in ogni caso, faremo in modo che non subisca alcun tipo di penalizzazione chi accede alla pensione di vecchiaia e chi ha un'elevata anzianità contributiva.
Interrogazione sul Protocollo d'intesa tra Italia e Albania in materia di immigrazione
Presidente Meloni: Signor Presidente, approfitto anch'io, in chiusura di questo Premier questione time, per ringraziare lei e tutti i Gruppi, ma non ci sarebbe neanche bisogno di ringraziamenti. Ho avuto una lunga carriera parlamentare - anche se non qui al Senato della Repubblica - e, come si vede a volte dalla passione che metto nelle mie risposte, mi manca un po' la vita in questo luogo, dove vengo volentieri. 
La ringrazio per l'interrogazione, senatore Malan. Penso che l'accordo tra l'Italia e l'Albania sia estremamente importante e molto innovativo, che racconta uno spirito di cooperazione europea, e poi le dirò perché. È un accordo che nasce da alcune considerazioni condivise che io ho fatto con il primo ministro Rama - come lei ha detto correttamente - quando tutti quanti erano troppo impegnati a cercare di capire come avessi raggiunto l'Albania, per il ciclo ""non ci hanno visto arrivare"": tutti pensavano che stessi in vacanza e, invece, stavo cercando di arrivare a un obiettivo che per me era molto importante. Le valutazioni da cui nasce l'accordo sono, naturalmente, che l'immigrazione irregolare di massa è un fenomeno che gli Stati membri dell'Unione europea non riescono ad affrontare da soli e che la collaborazione tra Stati dell'Unione e Stati extra Unione europea può da questo punto di vista essere estremamente preziosa. 
Ho sentito - e mi dispiace - ogni genere di fake news su questo accordo. Ho compreso che vorremmo costruire una Guantanamo all'italiana, deportare i migranti, che l'accordo violerebbe il diritto internazionale. Ma vedete: l'unico diritto che l'accordo viola è quello dei trafficanti di esseri umani, che è stato garantito molto in passato, ma che certamente non garantirà questo Governo. 
Dopodiché, l'accordo rispetta ovviamente il diritto internazionale. I migranti non vengono deportati, perché banalmente l'Albania non è la Germania nazista, ma è un Paese, uno Stato di diritto candidato all'ingresso nell'Unione europea e presieduto, tra l'altro, da un Premier socialista; Premier che la sinistra italiana ha cercato di far espellere dal Partito socialista europeo perché evidentemente non è più di sinistra accogliere i migranti o forse banalmente non è di sinistra aiutare l'Italia. Io penso che invece il premier Rama abbia dato un grande segno di disponibilità.
Semplicemente, quello che accade con questo accordo è che migranti soccorsi da navi delle autorità italiane possono essere condotti in centri gestiti in Albania con giurisdizione italiana; le procedure sono italiane, lì operano le nostre Forze dell'ordine, operano le nostre commissioni d'asilo. In quei centri si applica il diritto italiano, che è ovviamente anche diritto europeo. E anche qui un'altra fake news che ho sentito dire, nel solito tentativo affannoso di cercare il soccorso esterno quando non si sa quali argomenti utilizzare in patria, è che l'accordo è in violazione del diritto europeo. Poi ha risposto direttamente l'Europa, con diversi interventi, l'ultimo dei quali è proprio quello del cancelliere Scholz di ieri, che ha detto che l'accordo non viola le norme europee e anzi siamo interessati ad approfondirlo. È ciò che accade sempre quando si fanno delle cose sensate.
Si è detto anche che il Governo aveva esautorato il Parlamento. Non è nostra intenzione - il ministro Tajani, che ringrazio, lo ha già detto - esautorare il Parlamento, perché questo accordo chiaramente è una cornice. Ma noi sottoporremo in tempi rapidi alle Camere un disegno di legge di ratifica che contenga anche tutte le norme, quelle di spesa e di attuazione del protocollo. Anche il Parlamento, quindi, verrà coinvolto.
Detto questo, voglio approfittare di questa occasione per ringraziare da quest'Aula il Primo Ministro albanese e l'Albania tutta per il grande aiuto che ha offerto all'Italia in un momento di difficoltà. Credo che sia stato un atto di grande generosità e credo - permettetemi - che sia stata anche una grande lezione, soprattutto a chi ha sempre parlato di solidarietà europea senza di fatto mai riuscire a ottenerla. Oggi questo Governo ottiene solidarietà non solo dall'Europa, ma anche dai Paesi extraeuropei, perché fa proposte serie, che sono convincenti e che possono aiutare a risolvere i problemi non solo italiani, ma anche quelli di molti altri Paesi.
 
",2023-11-23,https://www.governo.it/it/articolo/question-time-del-presidente-meloni-al-senato/24381
"Dichiarazioni alla stampa con il Primo Ministro Plenković, l'intervento del Presidente Meloni","Buongiorno a tutti.
Grazie al Primo Ministro Plenković, sono molto contenta di essere qui. Sono molto contenta di portare la presenza del Primo Ministro italiano in Croazia dopo oltre vent’anni dall'ultimo viaggio di questo tipo, una cosa francamente inspiegabile anche per la vicinanza geografica, ma non solo geografica, storica che bene o male ci accomuna, per la forza delle nostre relazioni che, ciò nonostante, ha continuato a essere sempre molto significativa. Ma io e il Primo Ministro Plenković siamo d'accordo sul fatto che si possa anche qui fare sempre meglio. 
Dobbiamo chiaramente dare atto dello stato eccellente delle nostre relazioni sul piano bilaterale e anche sul piano multilaterale. Sul piano bilaterale, ricordava il Primo Ministro, che l'Italia è il primo partner commerciale della Croazia - nel 2022 noi abbiamo superato gli 8 miliardi di euro di interscambio, siamo uno dei maggiori investitori in questo Paese, anche in settori strategici quali il settore bancario, il settore finanziario -, ma anche dal punto di vista, multilaterale - dai temi dell'Unione europea.
Ieri sera una importante cena nell'ambito di una serie di round, di cene ristrette dei capi di Stato e di Governo europei in vista dell'agenda strategica, in vista dell'allargamento: grandi materie sulle quali è bene parlarsi, parlarsi con il tempo necessario, parlarsi con la franchezza che è necessaria.
L'Europa deve chiaramente ripensarsi per essere in grado di affrontare le grandi sfide che le crisi internazionali, ma anche le opportunità legate ad esempio alla riunificazione dell'Unione europea - perché a me non piace chiamarlo allargamento, mi piace chiamarla riunificazione.
Dai temi dell'Unione europea a quelli della Nato, dall'aggressione russa contro l'Ucraina fino alla crisi di Gaza, le sfide globali sulle quali le nostre Nazioni possono trovare ulteriori ambiti di cooperazione bilaterale anche per il ruolo che abbiamo con il Mar Adriatico, con il Mediterraneo, anche in trilaterale con la Slovenia. 
Io ho incontrato il Primo Ministro Golob a Roma proprio qualche giorno fa. 
Abbiamo convenuto che Italia e Croazia possano e debbano lavorare insieme sempre più intensamente, sempre più in modo sinergico, anche perché in questo primo anno dell'attuale governo, ci siamo spesso trovati d'accordo nei nostri punti di vista su molte questioni col Primo Ministro.
Chiaramente cultura, turismo, scienza, energia, difesa, che credo sia uno dei settori sui quali sicuramente si può rafforzare la nostra cooperazione, la vicinanza tra le nostre Nazioni ha un grande valore che va valorizzato sempre più e sempre meglio. 
Diceva il Primo Ministro che all'inizio del prossimo anno noi abbiamo già programmato il Comitato interministeriale e un Business Forum da tenersi qui a Zagabria. Siamo d'accordo sul fatto che bisogna dare un forte mandato a questo appuntamento, che quel mandato debba essere un mandato in forza del quale l'orientamento delle nostre relazioni deve essere sempre più strategico. Non è semplicemente rafforzare la nostra cooperazione economica, rafforzare la nostra cooperazione industriale, è rafforzare il nostro ruolo in un ambito che diventa centrale in questo tempo che è appunto l'ambito della nostra regione comune. 
Questo vuol dire anche che uno dei grandi temi sui quali abbiamo discusso di rafforzare la nostra cooperazione riguarda proprio la questione del mare. Voi sapete che questo governo italiano, è il primo governo ad aver istituito un ministero del mare: vuol dire economia blu, vuol dire strategia, vuol dire reti di interconnessione, vuol dire politica estera, vuol dire molte cose che Italia e Croazia possono fare insieme.
E in questo anche il tema dei corridoi transeuropei si inserisce perfettamente, come si inserisce la questione migratoria che abbiamo discusso. Con il Primo Ministro ne abbiamo parlato tante volte anche nell'ambito delle nostre riunioni nel Consiglio europeo, siamo d'accordo sul fatto che ci troviamo di fronte a una crisi migratoria senza precedenti e anche sul fatto che il modo migliore per affrontare quella crisi è lavorare sulla dimensione esterna.
Io ho sempre trovato grande sostegno da parte della Croazia nel nostro tentativo di ridisegnare un po' la politica europea, in rapporto all'emigrazione: mentre prima si discuteva soprattutto di come risolvere il problema una volta che era sul nostro territorio - e quindi il tema delle redistribuzioni e tutto quello che abbiamo sentito discutere per tanti anni -, oggi noi ci interroghiamo tutti insieme su come si risolva il problema a monte, soprattutto con una diversa cooperazione con i Paesi africani, e quindi lavorando di più sulla dimensione esterna, anche per evitare che poi si creino i  problemi che abbiamo visto e vediamo.
Ovviamente noi siamo perfettamente consapevoli delle difficoltà derivanti, soprattutto per le comunità transfrontaliere, dalla reintroduzione dei controlli ai confini per far fronte a sfide che sono contingenti in termini chiaramente di sicurezza, legate soprattutto, come ricordava il Primo Ministro, alla crisi mediorientale per la quale noi abbiamo fatto una scelta che ovviamente consideriamo una scelta transitoria, che siamo pronti a riconsiderare in ogni momento quando le condizioni di sicurezza fossero più chiare e più tranquille; ma nello stesso tempo stiamo anche lavorando: abbiamo parlato di come lavorare per rafforzare una cooperazione che è già stata ottima, sia con la Croazia, ma devo dire anche con la Slovenia, in termini di controlli alle nostre frontiere. Quindi sicuramente tutti gli strumenti maggiori e migliori che riusciamo a mettere in campo sono anche un elemento che ci consente di superare le decisioni temporanee che l'Italia ha preso.
Abbiamo parlato di Balcani occidentali. Siamo due Nazioni entrambe molto determinate ad andare avanti nel processo di riunificazione e riteniamo che da questo punto di vista l'Unione europea debba dare dei segnali concreti in tempi rapidi e c'è un importante Consiglio europeo nel mese di dicembre nel quale riteniamo che si possano e si debbano dare questi segnali - penso ad esempio all'apertura della procedura per l'accesso da parte di Bosnia ed Erzegovina. Insomma, siamo Nazioni che insieme lavorano su questa sfida, che è una sfida centrale estremamente importante. 
Abbiamo parlato, come diceva il Primo Ministro, anche del ruolo delle nostre minoranze, la minoranza croata in Italia, della minoranza italiana in Croazia. Sono comunità che rafforzano anche i nostri legami culturali. Come voi sapete ci sono degli accordi di protezione delle minoranze che risalgono già al 1996, abbiamo discusso della possibilità di immaginare tavoli tecnici congiunti per vedere qual è lo stato dell'applicazione di questi nostri accordi e valutare se ci fossero elementi anche per rafforzarli, per migliorarli, perché il ruolo delle nostre minoranze è un ruolo importante. Io voglio ringraziare il Governo croato per la sensibilità che ha sempre dimostrato da questo punto di vista, ringrazio anche gli esponenti della comunità italiana che qui, come si sa, sono presenti anche in Parlamento, con una longevità devo dire straordinaria e che ci rende chiaramente orgogliosi. 
Quindi è la prima tappa, questa mia visita, di una rinnovata voglia di rafforzamento di collaborazione nelle nostre relazioni, la prossima tappa sarà per l'appunto i primi mesi del prossimo anno con il Comitato congiunto e il Business Forum e penso che ci sia davvero ancora molto che si può fare per rafforzare la nostra cooperazione bilaterale e multilaterale.
Grazie per l'accoglienza Primo Ministro, e grazie a voi.
 
",2023-11-17,https://www.governo.it/it/articolo/dichiarazioni-alla-stampa-con-il-primo-ministro-plenkovi-lintervento-del-presidente-meloni
"Zagabria, punto stampa del Presidente Meloni","Domanda: Presidente, in merito alle manifestazioni nelle varie parti d’Italia, i sindacati hanno [inaudibile] di ‘bullismo istituzionale’  [inaudibile]
Presidente Meloni: Non so cosa si intenda per “bullismo istituzionale”. Lì, come sapete, c'è stato, come vi ho già detto, un pronunciamento di una autorità indipendente che semplicemente segnalava al sindacato che non c'erano i requisiti per uno sciopero come era stato organizzato. Uno sciopero generale di 24 ore deve avere determinate caratteristiche, non è qualcosa che ho deciso io, non è una norma che ho fatto io, non è una decisione che ho preso io, c'è un'autorità indipendente, c'è stata alla fine una decisione del sindacato di farlo rientrare nelle prescrizioni dell'autorità indipendente, il Governo sulla vicenda ha un ruolo marginale. Se poi mi chiede che cosa penso della protesta, guardi, io ho grande rispetto, sempre, per i diritti dei lavoratori, per gli scioperi. Nel merito posso dire poco perché, come voi sapete, lo sciopero generale è stato lanciato contro la manovra praticamente in estate, quando io neanche avevo cominciato a pensarla e quindi non posso dire che nel merito sia oggetto di nostri oggettivi errori perché era stato lanciato molto prima che noi la scrivessimo e quindi non posso dire niente. Ho, ovviamente, sempre massimo rispetto di chi manifesta per le proprie convinzioni e per i propri diritti.
Domanda: [inaudibile] dei toni di sfida di Salvini al sindacato?
Presidente Meloni: Non so cosa intenda per “toni di sfida”. Sono d'accordo come ho già detto, perché era dovuto da parte nostra, sul tema della precettazione, cioè sul tentativo di mettere insieme - sulla base della decisione di una autorità indipendente, ripeto - il diritto da una parte di sciopero e dall'altro il diritto a poter usufruire dei servizi essenziali.
Domanda: Ieri il Consiglio dei Ministri ha approvato un “pacchetto sicurezza” [inaudibile]
Presidente Meloni: Sono molto soddisfatta dell'incontro con le sigle sindacali. E’ stato lungo, ma c’è stato un clima molto costruttivo. Chiaramente noi affrontiamo una situazione che non è facilissima sul piano delle risorse disponibili ma abbiamo scelto di destinare al rinnovo del comparto sicurezza e difesa una parte consistente delle risorse che abbiamo a disposizione per il pubblico impiego. Io avevo detto che era una priorità. Lo è non solo chiaramente perché in alcuni casi parliamo di contratti scaduti da diverso tempo, ma anche perché la capacità che le Forze dell'ordine hanno di lavorare nel migliore dei modi si ripercuote sulla sicurezza dei cittadini. Ho trovato una realtà molto consapevole nella capacità di difendere ovviamente i diritti, i bisogni del comparto, ma anche nel comprendere il quadro complessivo nel quale ci muoviamo come nella capacità di comprendere che stiamo facendo uno sforzo.
Lo considero l'inizio di un lavoro e sono stata molto soddisfatta. Ci sono diverse risorse che sono state stanziate, poi abbiamo fatto anche una serie di norme che servono, da una parte a intervenire su alcune materie che sono proprie dei temi della sicurezza - dal tema dell’accattonaggio, alle occupazioni abusive e diversi altri - e abbiamo fatto del nostro meglio per colmare alcune lacune e consentire alle Forze dell’ordine di essere maggiormente tutelate anche nella dignità del lavoro che fanno. Perché credo che questo sia molto importante per persone che difendono la nostra sicurezza, capire e sapere che lo Stato riconosce il valore di quello che stanno facendo, spesso in condizioni non facilissime.
Domanda: I migranti che saranno portati in Albania, quando saranno costruite le strutture, saranno solo quelli intercettati in acque internazionali o anche quelli intercettati in acque nazionali? State comunque preparando delle norme che accompagnino questa intesa? [inaudibile]
Presidente Meloni: Guardi, ovviamente quello che noi abbiamo presentato è stato un accordo tra due governi che ha bisogno di una messa a terra di vario genere. Sono tutte norme che noi definiamo e che confronteremo con il Parlamento. Vedo molto nervosismo attorno a questa materia che francamente non comprendo. Mi pare un accordo molto innovativo, molto intelligente, che viene guardato con interesse anche da altre Nazioni. Chiaramente bisogna scendere poi nello specifico dei dettagli di mille questioni che vanno affrontate per la natura stessa dell'accordo. Però, a me pare che la garanzia che noi offriamo con una giurisdizione, che rimane italiana pure in territorio extra-Ue, è una cosa che da una parte offre tutte le garanzie del caso, ma dall'altra consente anche strumenti innovativi per affrontare una pressione migratoria che è oggettivamente complessa oggi per l'Italia e sulla quale sono contenta di sapere che c'è qualcuno che vuole dare una mano. Voglio anche dire che mi dispiace che qualcuno che cerca di dare una mano all’Italia venga da alcuni italiani trattato come un paria, perché evidentemente qualcuno non ritiene che sia di sinistra dare una mano all'Italia e accogliere i migranti. Mi pareva diverso in passato il punto di vista, ma voglio ringraziare l'Albania e voglio ringraziare il Primo Ministro Rama, perché noi abbiamo cominciato già da mesi quest'estate, - quando tutti parlavano di con quale traghetto fossi andata in Albania erano fortunatamente distratti da altro - noi parlavamo di come provare a risolvere dei problemi e ci siamo trovati a lavorare insieme molto bene, quindi credo che vadano ringraziati e credo che, come dicevo anche nella conferenza stampa che abbiamo fatto prima, se l'accordo funziona bene, se riusciamo a farlo funzionare bene, secondo me può diventare anche un modello per altre Nazioni che potrebbero scegliere di operare alla stessa maniera.
Domanda: Lei ha incontrato la comunità nazionale italiana, volevamo capire che realtà ha trovato e che potenzialità intravede.
Presidente Meloni: Guardi, ho trovato una realtà molto operativa, che fa diverse cose. Chiaramente io ho incontrato alcuni rappresentanti, hanno formulato l'invito a recarmi quanto prima in Istria, sarebbe sicuramente una cosa molto bella, molto interessante. Noi abbiamo parlato stamattina col Primo ministro Plenković del trattato sulla protezione delle minoranze, che credo meriti a questo punto anche un tavolo tecnico, di verifica sullo stato dell'attuazione dell'accordo, capire se va implementato, capire come possiamo difendere sia la minoranza italiana in questi territori, sia la minoranza per esempio croata che c'è in Italia, che sono sicuramente comunità che aiutano a costruire ponti, ma che sono anche comunità che difendono un’identità. Nel caso specifico, il lavoro che queste realtà e queste comunità hanno svolto sia in Croazia che in Slovenia in questi decenni è stato per noi preziosissimo. Una grande occasione, secondo me, è offerta dal 2025, quando Nova Gorica e Gorizia saranno entrambe i Capitali europei della cultura. Credo che si possano organizzare delle iniziative in comune molto carine, ne abbiamo parlato con il Primo ministro Golob, mi sono presa l’impegno con il Primo ministro Golob, prima o poi riuscirò a fare tutte queste cose.
Domanda: Presidente, come giudica la decisione di Elly Schlein di declinare l’invito da parte di Fratelli d’Italia alla Festa di Atreju?
Presidente Meloni: Ma guardi, l'ho appresa da voi, nel senso che francamente confesso che non mi sto occupando del programma di Atreju. Voi conoscete la tradizione di Atreju, è una festa aperta per antonomasia, è stata la prima festa a immaginare confronti anche tra leader molto diversi tra loro. C'era un tempo - molto lontano da oggi, se vogliamo anche in un altro clima - in cui Fausto Bertinotti non aveva  timore diciamo così, a presentarsi e a dialogare pur nell'orgoglio della diversità delle proprie posizioni con qualcuno che era molto distante da lui. Prendo atto che le cose sono cambiate, ma insomma...
Domanda: Quindi è timore quello di Schlein?
Presidente Meloni: No, non lo so, è una scelta, non lo so come interpretarlo, guardi, lei sa come la penso io, che mi sono sempre presentata quando sono stata invitata e che, ripeto, sono stata quella che ha aperto agli inviti. Ero io Presidente di Azione Giovani allora, quando per la prima volta furono invitati i leader della sinistra, della sinistra anche più distante, citavo Bertinotti, ma voi sapete che i leader che hanno partecipato ad Atreju nel corso di più di 25 anni, sono stati tutti. Ricordo diversi capi di governo della sinistra, l’attuale Commissario europeo, Enrico Letta, ne ricordo di ogni genere. Sarebbe la prima volta, una delle pochissime volte in cui qualcuno dice di no. Però non mi sento di giudicarla, non entro nel merito, la manifestazione si svolge lo stesso, voglio dire. Supereremo.
Sul Patto di stabilità, se posso tornare a quello che ha detto in precedenza, volevo chiederle se l’Italia sta valutando l’ipotesi del [inaudibile] rispetto a questo attuale impianto o, in altri termini, se noi a questo punto preferiamo un ritorno alle vecchie regole piuttosto che avere il via libera a questa attuale proposta.
Presidente Meloni: Guardi questa è una domanda alla quale io non le posso rispondere perché non c'è un'attuale proposta, ci sono diverse attuali proposte, c'è un lavoro che si sta facendo in itinere, dove quando cambia una riga cambia molto. Quindi, certo, se io devo impegnarmi a rispettare un patto che so di non poter rispettare, il problema me lo dovrò porre, no? Perché preferisco non essere nella condizione di rispettare un patto che non ho votato.
Però non credo che arriveremo lì. Io penso che tutti si rendano conto, le posizioni che sta portando avanti l'Italia sono più che sensate per molti Paesi. Anzi, abbiamo anche cercato varie ipotesi di soluzione che però per noi fossero ragionevoli con gli impegni che abbiamo. Quando cito il tema delle transizioni vuol dire PNRR, cioè noi sappiamo che il PNRR una volta che lo mettiamo a terra avrà per noi un moltiplicatore positivo ma oggi è soprattutto un impegno e una spesa. Quegli investimenti e quel lavoro che stiamo facendo anche condiviso con l'Europa perché il Next Generation EU è un'iniziativa europea in qualche maniera deve essere tenuto in considerazione in questo lavoro. Ci sono tantissimi Paesi che la vedono come noi, per cui bisogna vedere in queste alleanze variabili alla fine come saranno le cose. Noi quello che stiamo tentando di fare in maniera molto dedicata è cercare una soluzione che però sia una soluzione sostenibile, perché sarebbe folle da parte nostra dire che ci va bene una soluzione che non è sostenibile, sarebbe controproducente per la Nazione che rappresentiamo.
Domanda: Presidente, scusi, c'è attesa per il rating di Moody's di questa sera?
Presidente Meloni: Eh, vediamo... vediamo.
Domanda: Il bilancio di questi due giorni a Zagabria.
Presidente Meloni: Il bilancio di questi due giorni a Zagabria ottimo, ero certa che lo sarebbe stato. Nel senso che ho imparato a conoscere il Primo ministro Plenković in questo anno, ci siamo trovati spesso d'accordo su varie materie che abbiamo discusso a livello multilaterale, lo stato delle relazioni tra Italia e Croazia è eccellente nonostante l'assenza di un Primo ministro italiano da 22 anni e penso che con la presenza di un Primo ministro italiano dopo 22 anni possano anche crescere. Quello che ho detto è quello che penso, quello che ho detto anche al Primo ministro Plenković: ci sono molti ambiti da rafforzare, alcuni addirittura da esplorare, ma c'è sicuramente in questo mondo che cambia una convergenza, per chi guarda il mondo dalla stessa angolazione.
Penso al ruolo che ha il mare Adriatico, quindi al ruolo che ha il Mediterraneo, penso al tema energetico sul quale la strategia italiana e quella croata sono molto simili e quindi penso che l'occasione del prossimo febbraio del nostro Comitato interministeriale del Business Forum possa essere un momento importante per fare stato del lavoro che da oggi ad allora faremo per implementare le nostre relazioni. Utile, secondo me, anche la cena di ieri, in questo ambito come voi sapete di cene ristrette sull'Agenda strategica, il futuro dell'Unione europea, l'allargamento perché avere l'occasione di parlare - anche in pochi, quindi in una dinamica che è più informale e intima - di grandi questioni che cambiano i nostri destini è molto interessante e secondo me anche molto proficuo per capire bene il punto di vista che hanno altri, per cui è un format che mi è piaciuto. Ho trovato la cena molto interessante, ho trovato molto interessanti i diversi punti di vista che ho ascoltato. Ci rivediamo a febbraio.
Domanda: Presidente, per questa lettera di richiamo dell'Europa, in particolare sui balneari, quanto tempo ancora il Governo italiano potrà andare avanti? Perché siete forse in un vicolo cieco da questo punto di vista.
Presidente Meloni: Grazie per l'ottimismo. Allora, guardi, chiaramente lei sa che insomma ereditiamo la situazione che si trascina da qualche anno. Io ho trovato corretto e positivo che la Commissione dicesse che il fatto che stia andando avanti con la lettera di richiamo non preclude le negoziazioni con l'Italia. Perché? Perché c'è una novità importante e interessante che è la chiusura del tavolo tecnico che doveva fare una cosa che curiosamente non è stata fatta fino ad oggi  - mi consenta di dirlo  - e cioè la mappatura per capire se c'è o non c'è scarsità di risorsa, che è la condizione per l'applicazione o la non applicazione della direttiva Bolkestein sulle concessioni balneari. Tecnicamente il tavolo dice che non c'è scarsità della risorsa, oggi bisogna portare questa novità e iniziare secondo me una nuova contrattazione con la Commissione europea. La Commissione dice che il lavoro che sta facendo non preclude questa contrattazione, secondo me è un elemento positivo, poi ovviamente faremo le nostre proposte perché noi abbiamo soprattutto il problema di dare certezza del diritto rispetto a questa materia ed evitare che ci sia un caos, però abbiamo fatto e stiamo facendo dei passi in avanti.
Signori, vi ringrazio.
",2023-11-17,https://www.governo.it/it/articolo/zagabria-punto-stampa-del-presidente-meloni/24311
Dichiarazioni con il Primo Ministro della Repubblica di Slovenia,"Dunque, buongiorno a tutti, grazie di essere qui. Sono molto contenta di aver potuto accogliere oggi a Palazzo Chigi il Primo ministro sloveno Robert Golob. 
Abbiamo avuto un approfondito, proficuo, scambio di vedute sui principali temi dell'agenda bilaterale, dell'agenda europea e dell'agenda internazionale. 
Abbiamo parlato di come rafforzare una cooperazione bilaterale che sta andando molto bene, che storicamente va molto bene, particolarmente negli ultimi tempi. 
Noi, Italia e Slovenia, condividiamo lo spazio geografico dell'Alto Adriatico, al quale insieme vogliamo lavorare per conferire rinnovata centralità a livello anche internazionale. 
Abbiamo condiviso la reciproca soddisfazione per l'ottimo livello raggiunto dal nostro interscambio commerciale che nel 2022 ha raggiunto la cifra record di 14 miliardi di euro, una crescente interconnessione tra i nostri sistemi economici, ma abbiamo anche parlato di quali sono gli ambiti nei quali possiamo rafforzare questa cooperazione, continuare a crescere insieme, sicuramente la materia dell'energia, sicuramente la materia della difesa, sicuramente la materia delle infrastrutture, settori strategici che possono servire anche nella cooperazione, a rafforzare complessivamente la nostra presenza nella nostra comune area e i nostri rapporti bilaterali.
Voglio ringraziare anche il Primo ministro Golob per aver confermato la decisione della Slovenia di sostenere la candidatura di Roma per Expo 2030 che è una grande occasione per l'Italia ma può essere sicuramente anche una ottima occasione in termini di ricadute importanti per la Slovenia e per tutta la regione adriatico-ionica. 
L'intensa crescita della nostra cooperazione bilaterale chiaramente trova nella dimensione trasfrontaliera un suo elemento qualificante. Abbiamo parlato a lungo col Primo Ministro della designazione di Gorizia e di Nova Gorica quali Capitali europee della Cultura del 2025 e siamo pronti a lavorare insieme perché questa candidatura comune abbia un grande successo, siamo pronti a fare diverse iniziative insieme, testimonia la vitalità, la ricchezza di questo territorio ma anche testimonia come questi destini siano spesso interconnessi ed è un progetto che dal nostro punto di vista può offrire importanti occasioni di sviluppo economico e sociale per entrambe. 
La presenza di minoranze, quella autoctona italiana in Slovenia e quella slovena in Italia, è un tema che sta ovviamente a cuore a entrambi, sul quale abbiamo convenuto di mantenere aperto un costante canale di dialogo, un costante confronto costruttivo. 
Siamo consapevoli delle difficoltà che arrivano per le nostre comunità trasfrontaliere dalla reintroduzione dei controlli ai confini che Italia e Slovenia hanno dovuto adottare per far fronte alle sfide in termini di sicurezza che arrivano dall'attuale congiuntura internazionale, dalla crescente pressione migratoria sui nostri confini. Chiaramente entrambi siamo consapevoli di come Schengen sia stata una conquista straordinaria che bisogna preservare. L'impegno comune è quello di ripristinare il regime ordinario dei confini, appena le condizioni lo permetteranno ed entrambi sappiamo e abbiamo in questi mesi collaborato molto bene insieme con il Primo ministro Golob che, per difendere lo spazio della libera circolazione interna ai confini europei, è fondamentale continuare a lavorare sulla dimensione esterna.
Più noi siamo efficaci nella difesa ai confini esterni dell'Unione europea e più saremo efficaci nella difesa anche dei movimenti interni. 
Abbiamo registrato come sempre la stessa condivisione di vedute in tema di prospettiva europea dei Balcani occidentali: è una materia sulla quale entrambe le Nazioni sono storicamente mobilitate. È fondamentale per noi accelerare questo processo. Voi sapete che io ho sempre parlato non di allargamento dell'Unione europea ma di riunificazione dell'Europa. Penso e ribadisco che l'Europa non sia un club, che non siamo noi a decidere chi si è europeo e chi no e che più riusciamo a dare segnali importanti, - penso al tema ad esempio della Bosnia Herzegovina, al prossimo Consiglio Europeo, alla possibilità anche qui di fare dei passi concreti in tema di procedure di adesione all'Unione europea - più riusciamo a fare chiaramente questo lavoro, più saremo efficaci e più riusciremo a fare del nostro continente quella grande dimensione di solidarietà che abbiamo sempre creduto e pensato dovesse essere. 
Abbiamo parlato di Ucraina, ribadendo il nostro sostegno alla sovranità, l'integrità territoriale dell'Ucraina, vittima di una aggressione ingiustificata da parte della Federazione Russa, l'impegno per arrivare a una pace giusta nel pieno rispetto del diritto internazionale. 
Abbiamo parlato di Medio Oriente, delle iniziative che anche comunemente possiamo portare avanti, particolarmente sul fronte umanitario. Ci sono da questo punto di vista delle idee interessanti che fanno seguito anche al lavoro che per esempio l'Italia sta facendo con un ospedale sulla nave a largo delle coste di  Gaza. 
Infine, voglio augurare alla Slovenia ogni successo per l'incarico di Membro non permanente del Consiglio di sicurezza delle Nazioni Unite che assumerà dal 1 gennaio del 2024. Sono convinta che Lubiana darà ancora una volta prova delle sue capacità e sono contenta di avere un amico che sieda nel Consiglio di Sicurezza delle Nazioni Unite. 
Voglio anche dire al Primo ministro Golob che spero quanto prima di poter ricambiare la cortesia di questa visita, ci sono diverse possibilità, sicuramente in preparazione delle candidature di Gorizia e Nova Gorica potrebbe essere un'occasione, oppure il 9 maggio quando, come sappiamo, ricorre il ventesimo anniversario dell'ingresso della Slovenia nell'Unione europea e quindi grande occasione di celebrazione e sarò contenta di partecipare se quella sarà la data in cui posso farlo, ma sicuramente sarò presto anche io in Slovenia. 
Quindi grazie Primo ministro per essere stato qui, grazie per il nostro estremamente proficuo confronto che fa seguito a un lavoro che abbiamo già iniziato e che sicuramente può essere un altro trampolino di lancio per rafforzare ancora la nostra cooperazione.
",2023-11-14,https://www.governo.it/it/articolo/dichiarazioni-con-il-primo-ministro-della-repubblica-di-slovenia/24247
Il videomessaggio del Presidente Meloni all'Assemblea Generale 2023 di Confindustria Bergamo e Brescia,"Buongiorno a tutti,
sono molto felice di portare il mio saluto all’Assemblea congiunta di Confindustria Bergamo e Brescia, iniziativa particolare nel suo genere e che si celebra in un anno molto significativo, nel quale Bergamo e Brescia hanno rafforzato i loro legami condividendo l’onore di essere, insieme, Capitale italiana della Cultura 2023.
Ringrazio e saluto i Presidenti Ricuperati e Gussalli Beretta, i Sindaci Cossandi, Castelletti e Gori, il Ministro Fitto e il Presidente Bonomi. E ovviamente tutti gli imprenditori presenti in sala. Mi dispiace ovviamente non essere riuscita a essere fisicamente presente con voi a Palazzolo sull’Oglio ma ci tenevo a farvi arrivare il mio contributo, come ho fatto anche in passato. A maggior ragione dopo questo primo anno di governo, nel quale abbiamo avuto modo di confrontarci più volte, con voi come con le altre parti sociali. È un confronto che, sia la sottoscritta sia il Governo nella sua completezza, ritengono essere essenziale per il lavoro dell’Esecutivo.
Le vostre associazioni sono due tra le principali realtà produttive nazionali e costituiscono un motivo d’orgoglio non solo per l’Italia che produce ma per l’Italia intera. Siete il traino dell’economia, la piattaforma manifatturiera d'Europa, come avete giustamente indicato nel titolo di questa Assemblea.
Conoscete bene la visione che ispira l’azione di questo Governo: ormai dopo un anno, insomma, avete chiaro quale è il nostro lavoro. Sono gli imprenditori e i lavoratori, dal nostro punto di vista, a creare ricchezza e benessere; quello che spetta al Governo e alle Istituzioni è mettere gli imprenditori e i lavoratori nelle migliori condizioni per farlo. Lo Stato non deve essere un ostacolo per chi ogni giorno si rimbocca le maniche, ma un alleato per chi vuole produrre e investire. Questa è la visione che stiamo tentando di declinare concretamente nella nostra azione quotidiana, e in tutto quello che facciamo. A partire, ad esempio, dalla delega fiscale, una riforma che l’Italia attendeva da decenni, che stiamo attuando con i primi decreti e che si pone alcuni obiettivi di fondo: modernizzare ed efficientare il sistema fiscale, riequilibrare il rapporto tra fisco, cittadini e impresa in un’ottica di collaborazione e non di contrapposizione, come purtroppo spesso è accaduto in passato. Perché noi siamo convinti sostanzialmente che Stato e cittadini siano esattamente come un'azienda. Più lavorano bene insieme, più saranno in grado di produrre ricchezza. E proprio sulla base di questa visione abbiamo costruito anche la manovra economica per il 2024. Non avevamo molte risorse a disposizione, ma abbiamo scritto una legge di bilancio che vale complessivamente 28 miliardi di euro concentrata sulle misure espansive, che non disperde risorse, ma si dà delle grandi priorità. E queste priorità sono: la difesa del potere d’acquisto delle famiglie e dei lavoratori, l’investimento sulla famiglia e sulla natalità, il sostegno alle imprese e l’attenzione alla sanità.
Le misure che abbiamo messo in campo sono diverse, non intendo chiaramente elencarle tutte, ma ci tengo a ricordarne alcune. Penso alla scelta di abbassare, secondo il principio del “più assumi meno paghi”, la tassazione per le imprese che creano occupazione. Abbiamo cioè previsto una super deduzione del 120% del costo del lavoro per le aziende che assumono a tempo indeterminato e incrementano il numero dei propri dipendenti rispetto all’anno precedente. Deduzione che sale al 130% nel caso in cui si assumano mamme, giovani, disabili, ex percettori di reddito di cittadinanza. Poi abbiamo scelto poi di sostenere gli investimenti e per il 2024 abbiamo stanziato 1,8 miliardi di euro per il credito d'imposta alle imprese che investono nelle regioni appartenenti alla nuova Zona Economica Speciale unica per il Mezzogiorno. Chiaramente lo dico nell’Assemblea di Bergamo e Brescia consapevole del fatto che il divario tra Nord e Sud Italia in questi anni ha rappresentato un problema per l’Italia nel suo complesso e che nessuno meglio di chi crea ricchezza nel Nord capisce quanto sia importante recuperare quel divario. E allora la ZES è un’opportunità non solo per le imprese del Sud ma per tutto il sistema imprenditoriale italiano, considerando anche la semplificazione e lo snellimento delle procedure che accompagna l’istituzione di una Zona Economica Speciale. Abbiamo poi destinato altri 300 milioni di euro al rifinanziamento della Nuova Sabatini. Abbiamo scelto di rinviare l’introduzione di due tasse - che io so essere particolarmente, diciamo, malviste da quelle parti -  e che avrebbero avuto un impatto considerevole sul nostro sistema produttivo, e sono la plastic tax e la sugar tax - impattano soprattutto sulle aziende che si trovano nelle regioni del Nord.
Abbiamo fatto tutto questo, chiaramente abbiamo superato il primo anno di legislatura e il lavoro che abbiamo da fare è ancora molto lungo. Ma quello che ci tengo a dirvi è che le porte di questo Governo saranno sempre aperte per chi vuole offrire proposte, spunti, soluzioni concrete ai problemi che abbiamo. Io sono certa, sono consapevole che le vostre Associazioni saranno sempre protagoniste di questo cammino, lo so, l’ho sperimentato. E noi vogliamo rispettare gli impegni presi con gli italiani; nessuno meglio di chi fa impresa sa quanto sia importante il rispetto della parola data. Anche per questo voi rappresentate l’interlocutore ideale per una politica seria. E quindi non possiamo che raccogliere questo esempio e continuare a fare questo lavoro che vuole portare a un’Italia capace di pensare in grande, capace di essere all’altezza della sua storia, capace di essere all’altezza dei suoi imprenditori, di nuovo centrale e protagonista soprattutto a livello internazionale.
E quindi grazie per la vostra collaborazione, grazie per il vostro esempio, grazie per il vostro lavoro e ovviamente buon lavoro per questa Assemblea!
",2023-11-10,https://www.governo.it/it/articolo/il-videomessaggio-del-presidente-meloni-allassemblea-generale-2023-di-confindustria-bergamo
"Videomessaggio del Presidente Meloni all'evento ""La maternità (non) è un'impresa""","Buongiorno a tutti,
desidero salutare e ringraziare il Ministro Roccella per aver voluto promuovere quest’iniziativa e ovviamente tutti i rappresentanti del mondo dell’impresa e del lavoro che hanno accolto l’invito del Governo e sono presenti oggi al Tempio di Adriano per sottoscrivere un documento che io considero di grande importanza, una vera e propria alleanza tra Istituzioni e aziende per un’impresa a misura di mamma e a misura di bambino.
Futuro e investimento sono le parole chiave di questo patto. Nessuno meglio delle nostre aziende sa quanto sia importante fare investimenti produttivi e quanto sia importante scommettere sul domani. Nessuno più di questo Governo crede che l’investimento nella natalità per invertire il trend demografico voglia dire scommettere su noi stessi. Perché senza figli avremo un’Italia più povera, sarà a rischio la sostenibilità del nostro welfare, verrà meno quella staffetta generazionale sulla quale si fonda la capacità di portare nel futuro la nostra identità di popolo.
Noi abbiamo davanti una sfida importante e, ovviamente, ne siamo consapevoli. La denatalità affligge tutta l’Europa e non solo, e in Italia un certo clima culturale ha contribuito a spingere giù la curva demografica. Per decenni c’è stata molta disattenzione nei confronti della famiglia e, mentre altrove si correva ai ripari, da noi parlare di sostegno alla natalità sembrava quasi essere un tabù. Ecco, noi abbiamo infranto quel tabù, abbiamo messo la famiglia e la natalità al centro della agenda di Governo. Lo abbiamo fatto nonostante le poche risorse che avevamo a disposizione: con questa legge di bilancio, con quella precedente abbiamo messo in campo un pacchetto di provvedimenti che vale complessivamente oltre due miliardi e mezzo di euro. Chiaramente non è sufficiente, lo sappiamo bene, però la direzione tracciata è chiara e disegna una visione.
Siamo anche consapevoli, però, che il Governo da solo non può farcela, che serve l’aiuto di tutti, a partire da chi, come voi, si rimbocca le maniche ogni giorno per creare posti di lavoro, per produrre ricchezza e benessere per la propria Nazione.
Oggi il Governo vi propone di sottoscrivere un patto, perché la sfida demografica coinvolge tutti e ha bisogno di tutti. È una sfida per il futuro dell’Italia, è una sfida per la libertà, in particolare delle donne. Perché purtroppo, sono ancora troppe le donne costrette a dimettersi dal lavoro dopo essere diventate mamme; sono ancora troppe le mamme lavoratrici che vedono il proprio percorso di carriera ostacolato da un sistema che non riconosce il valore di quello che fanno; sono ancora troppe le donne che rinunciano a mettere al mondo un bambino perché vivono questa scelta come una scelta alternativa alla realizzazione professionale. E noi non possiamo permettere tutto questo.
Allora, dobbiamo perseguire tutti insieme con forza e determinazione l’obiettivo di costruire una cultura e un’organizzazione del lavoro che non consideri la genitorialità come una penalità, ma che anzi accompagni e valorizzi l’esperienza di diventare padre o di diventare madre. Anche su questo il Governo ha iniziato a muovere i suoi passi, dal potenziamento del congedo parentale fino alla decontribuzione per le mamme lavoratrici, però io sono convinta che insieme, tutti noi, possiamo fare la differenza molto di più.
Dobbiamo promuovere una nuova consapevolezza, anche culturale, mettere in rete quelle tante buone pratiche che dove ci sono aumentano la produttività delle realtà nelle quali si realizzano, migliorano il benessere delle persone e fanno crescere la natalità. La denatalità e la mancanza di libertà sono in fondo due facce della decrescita. E la decrescita, checché ne dica qualcuno, non è mai felice. Noi vogliamo che l’Italia cresca, che cresca la libertà dei suoi cittadini, il benessere dei suoi lavoratori, il suo tessuto produttivo.
Un’impresa a misura di mamma e di bambino può essere una chiave di volta per affrontare tutti insieme questa sfida.
Grazie ancora a tutti e buon lavoro per questa importante giornata.
 
",2023-11-07,https://www.governo.it/it/articolo/videomessaggio-del-presidente-meloni-allevento-la-maternit-non-unimpresa/24194
"Dichiarazioni alla stampa con il Primo Ministro d'Albania, l'intervento del Presidente Meloni","Buon pomeriggio a tutti, grazie di essere qui.
Il Primo Ministro d'Albania Edi Rama torna qui, a Roma, dopo poche settimane dalla sua ultima visita, non a caso.  Sono molto molto contenta di essere qui con lui oggi per annunciare un importantissimo protocollo d’intesa tra Italia e Albania in materia di gestione dei flussi migratori. È un accordo che arricchisce un’amicizia storica – come voi sapete –, una cooperazione profonda tra le nostre due Nazioni. Il nostro è un partenariato strategico che si sviluppa attraverso rapporti commerciali di assoluta eccellenza (l’Italia è il primo partner commerciale dell’Albania e il nostro interscambio vale circa il 20% del PIL albanese), ma anche attraverso scambi tra le nostre comunità presenti in Italia e in Albania, intensi rapporti culturali e sociali, una  strettissima collaborazione che già esiste nella lotta a tutte le forme di illegalità e che vede una importante presenza in Albania di Forze dell’Ordine e di magistrati italiani. 
L’accordo che noi sigliamo oggi arricchisce questa cooperazione di un ulteriore tassello.
Quando noi abbiamo iniziato a discutere di questo, qualche mese fa, con il Primo Ministro Rama siamo partiti da alcune considerazioni di fondo che condividiamo e che voi conoscete bene: l’immigrazione irregolare di massa è un fenomeno che l’Unione europea, gli Stati Membri dell’Unione europea, non possono affrontare da soli e che, da questo punto di vista, la collaborazione tra Stati Ue e Stati – per ora – extra-Ue può essere decisiva. Per questo, ci siamo detti che una cosa bella da fare sarebbe stato rafforzare e rilanciare questa cooperazione.
Allora noi abbiamo lavorato insieme ad un accordo che rafforza proprio questo genere di cooperazione e che si pone sostanzialmente tre obiettivi: contrastare il traffico di esseri umani, prevenire i flussi migratori illegali e accogliere solamente chi ha davvero diritto alla protezione internazionale. In che cosa consiste l’accordo? L’accordo consiste nel fatto che l’Albania darà la possibilità all’Italia di utilizzare alcune aree in territorio albanese nelle quali l’Italia potrà realizzare, a proprie spese, sotto la propria giurisdizione, due strutture dove allestire centri per la gestione dei migranti illegali. Queste strutture potranno accogliere inizialmente fino a tremila persone, che rimarranno in questi centri il tempo necessario a poter velocemente espletare le procedure per la trattazione delle domande di asilo ed eventualmente ai fini del rimpatrio. 
Chiaramente si tratta di massimo tremila persone contestuali, ma è chiaro che utilizzando le procedure accelerate che consentono, grazie a questo governo, di processare le richieste in ventotto giorni, io intendo che con questo progetto, a regime, questi numeri possano essere considerati come mensili e che quindi il flusso complessivo annuale possa arrivare fino a trentaseimila persone che si alternano.
Voglio anche dire che questo accordo e questa possibilità non riguarda i minori, non riguarda le donne in gravidanza, non riguarda gli altri soggetti vulnerabili.
La giurisdizione, come dicevo, all’interno di questi centri sarà italiana. Nel porto di Shengjin, l’Italia si occuperà delle procedure di sbarco e di identificazione. Qui realizzerà un centro di prima accoglienza dove operare una prima attività di screening, mentre in un’altra area più interna si realizzerà una seconda struttura (modello Cpr) per le procedure che invece sono successive. E l’Albania collabora, con le sue Forze di polizia, sul fronte della sicurezza e sul fronte della sorveglianza esterna delle strutture. 
Chiaramente il protocollo che noi firmiamo oggi disegna la cornice politica e la cornice giuridica di questa nostra nuova collaborazione. Poi all’accordo dovranno seguire tutti i provvedimenti normativi conseguenti, le attività necessarie a predisporre, in territorio albanese, le strutture. Sono centri che contiamo di rendere operativi entro la prossima primavera, ossia la primavera del 2024. 
Io voglio dire che sono molto soddisfatta del lavoro che abbiamo fatto. Voglio ancora ringraziare il Primo Ministro, il mio amico Edi Rama. Voglio ringraziare i Ministri che sono qui presenti, gli Ambasciatori, gli Uffici che hanno lavorato a questo progetto, voglio ringraziare anche la Farnesina, il Ministro Tajani - che non è potuto essere presente oggi -, per il lavoro che hanno fatto. 
Considero questo un accordo di respiro europeo. Voglio dire che questo accordo dimostra che si può collaborare sul fronte della gestione dei flussi migratori, si può collaborare a 360 gradi e si può e si deve collaborare particolarmente con quelle nazioni che europee sono. 
Con questo voglio dire che non solo l’Albania si conferma una Nazione amica dell’Italia ma anche una Nazione amica dell’Unione europea. Perché nonostante non sia ancora formalmente parte dell’Unione Europea – come sapete l’Albania è un Paese candidato all’ingresso nell’Unione europea -, si comporta esattamente come se fosse già uno Stato Membro di fatto dell’Unione. 
E questa è una delle ragioni – ma non è questa la ragione – per le quali io sono fiera del fatto che l’Italia, da sempre, storicamente sia stato uno dei più grandi sostenitori dell’ingresso dell’Albania e dei Paesi dei Balcani occidentali nell’Unione europea.
Voi sapete che a me non piace definirlo allargamento, a me piace definirlo riunificazione: non penso che l’Unione europea sia un club, non penso che siamo noi a decidere chi sia europeo e chi non lo sia.  Credo che i Balcani occidentali siano a tutti gli effetti Paesi europei, che l’Albania sia a tutti gli effetti un Paese europeo, e questa è la ragione per la quale dall’inizio, da sempre, noi abbiamo sostenuto con forza questo processo di riunificazione.
Anche per questo penso che l’accordo di oggi sia molto importante, ma anche perché è una soluzione innovativa, che dimostra che dalla cooperazione e dall’amicizia possono nascere anche idee nuove, e confido che possa diventare domani – perché so che lo faremo bene, lo faremo nel migliore dei modi – anche un esempio e un modello da seguire per altri accordi di collaborazione di questo tipo.
Quindi grazie Edi, grazie davvero a tutti. Grazie all’Albania per questa importante pagina di una cooperazione strategica, di una amicizia, storica, solida, della quale andiamo molto fieri.
",2023-11-06,https://www.governo.it/it/articolo/dichiarazioni-alla-stampa-con-il-primo-ministro-dalbania-lintervento-del-presidente-meloni
Conferenza stampa del Consiglio dei Ministri n. 57 (introduzione),"Buongiorno a tutti, grazie di essere qui. 
Molta carne al fuoco nel Consiglio dei Ministri che si è appena concluso. Ci sono diversi provvedimenti, devo dire, tutti molto importanti. 
Chiaramente partiamo dalla riforma costituzionale. Un'altra riforma viene licenziata oggi in Consiglio dei Ministri, dopo le altre che abbiamo già approvato in questo anno. Si tratta ovviamente della riforma costituzionale che introduce l'elezione diretta del Capo del governo, quindi il Presidente del Consiglio dei Ministri, e garantisce sostanzialmente i due grandi obiettivi che dall'inizio noi ci siamo impegnati con gli italiani a realizzare. 
Da una parte garantire il diritto dei cittadini a decidere a chi farsi governare, mettendo sostanzialmente fine alla stagione dei ribaltoni, alla stagione dei giochi di palazzo, alla stagione del trasformismo, delle maggioranze arcobaleno e dei governi tecnici; insomma, di tutti quei governi che nel corso degli anni sono sostanzialmente passati sulla testa dei cittadini per realizzare cose che i cittadini non avevano deciso. 
Il secondo di questi obiettivi è garantire che chi viene scelto dal popolo possa governare con un orizzonte di legislatura, quindi garantire sostanzialmente una stabilità del governo, avere cinque anni per realizzare il proprio progetto, garantire quella stabilità che è una condizione sostanziale dal nostro punto di vista per costruire una strategia e per avere una credibilità a livello nazionale e a livello internazionale. Non sta a me ricordare, perché lo farà il Ministro Casellati quando arriverà, che nei 75 anni di storia repubblicana noi abbiamo avuto 68 governi con una vita media di circa un anno e mezzo. 
Io considero questa la madre di tutte le riforme che si possono fare in Italia. La considero la madre di tutte le riforme che si possono fare in Italia perché se noi facciamo un passo indietro e guardiamo a quello che, per esempio, è accaduto in Italia e in Europa negli ultimi vent'anni - prendiamo ad esempio il tempo trascorso tra il 2002 e il 2022 -, in Italia abbiamo avuto nove Presidenti del Consiglio con dodici governo diversi, in Francia ci sono stati quattro Presidenti della Repubblica, in Germania ci sono stati tre Cancellieri. Nello stesso periodo di tempo, Francia e Germania sono cresciute di più del 20%, l'Italia è cresciuta di meno del 4%.
E quindi noi dobbiamo farci una domanda, perché o tutti i politici italiani sono peggiori dei politici francesi e tedeschi - e francamente io non lo penso - oppure qualcosa non ha funzionato nel sistema. E quello che non funziona nel sistema è esattamente il tema dell'orizzonte della legislatura, perché quando si ha un orizzonte di legislatura molto limitato si tende a privilegiare tutto quello che immediatamente torna in termini di consenso rispetto ad avere una strategia, si tende a privilegiare la spesa corrente rispetto agli investimenti e quindi anche tutto quello che abbiamo visto relativamente al tema del debito pubblico, della mancanza di una strategia industriale. E perché questa assenza di stabilità ha anche obiettivamente creato un problema nella nostra credibilità anche a livello internazionale, nella continuità dei nostri progetti, della nostra interlocuzione. E perché quando si ha un orizzonte di legislatura molto breve, e cioè quando i governi vanno a casa mediamente dopo un anno e mezzo, questo produce una debolezza strutturale della politica, che diventa debolezza in rapporto alle concentrazioni economiche, che diventa debolezza in rapporto alle burocrazie, che diventa debolezza in rapporto agli interessi particolari.
Per questo io credo che questa sia una riforma fondamentale, lo voglio dire anche a chi ha detto in queste ore, in questi mesi, “che bisogno c'è”, “non è una priorità”, “questo è un governo stabile e quindi non è una priorità la riforma costituzionale”. Invece è una priorità e, proprio perché noi siamo un governo stabile e forte, abbiamo la responsabilità di cogliere questa occasione, di porci anche il problema di che cosa accadrà dopo, cioè di lasciare a questa nazione qualcosa che possa obiettivamente risolvere alcuni dei suoi problemi strutturali. Dopodiché, se non fossimo il governo politico che siamo non avremmo la responsabilità di realizzare quello che gli italiani ce ne hanno chiesto di realizzare, ma noi siamo un governo politico e intendiamo realizzare il nostro programma.
Il testo di riforma che noi abbiamo approntato prende in considerazione e tiene conto delle riflessioni, dei suggerimenti che sono anche stati raccolti durante il nostro confronto sia con i partiti dell'opposizione, sia con i partiti ovviamente della maggioranza, con la società civile - come sapete abbiamo fatto diversi incontri su questa materia. Per noi in buona sostanza erano e sono irrinunciabili gli obiettivi che vi ho raccontato, nella realizzazione del provvedimento ci siamo posti il problema di immaginare un provvedimento che potesse incontrare il più ampio consenso possibile: non vogliamo imporre una riforma, vogliamo provare a fare una riforma con la maggioranza sicuramente degli italiani, possibilmente con la maggioranza anche delle forze politiche. E quindi abbiamo preso alcuni elementi che erano ricorrenti nelle interlocuzioni che abbiamo avuto e li abbiamo garantiti all'interno del provvedimento.
Il primo di questi elementi che torna a 360 gradi è il ruolo del Presidente della Repubblica.
Il ruolo del Presidente della Repubblica viene da tutti considerato, anche dalla stragrande maggioranza dei cittadini, come un ruolo di assoluta garanzia e quindi come un totem. Noi abbiamo deciso di non toccare le competenze del Presidente della Repubblica, salvo ovviamente per quello che riguarda l'incarico che si dà rispetto a un Presidente del Consiglio che in questo caso viene eletto direttamente dai cittadini.
L'altro ruolo sul quale c'è stata molta attenzione nel mantenerlo inalterato è il ruolo del Parlamento, come contrappeso particolarmente rispetto al Presidente del Consiglio eletto. E anche questo è un elemento al quale ci siamo dedicati.
Vengono sostanzialmente, in questo provvedimento, modificati quattro articoli della Costituzione. Poi do la parola al Ministro Casellati che entra meglio nel dettaglio con la sua conoscenza anche costituzionale della materia. 
Il Presidente del Consiglio viene eletto a suffragio universale, diretto ovviamente; viene eletto contestualmente alle Camere con unica scheda; viene rinviata alla definizione della legge elettorale la responsabilità di garantire una maggioranza al Presidente del Consiglio eletto.  È prevista una norma anti ribaltone, cioè in caso di dimissioni, di impedimento, di sfiducia, il Presidente eletto può essere sostituito, in un unico caso, solo da un parlamentare - quindi fine dei governi tecnici - della maggioranza - quindi fine dei ribaltoni - e solo per realizzare il programma di governo e le dichiarazioni programmatiche del Presidente del Consiglio eletto. Quindi non c'è più la possibilità di costruire maggioranze arcobaleno per realizzare programmi che nessuno ha votato e c'è invece la previsione di una norma di garanzia sempre rispetto alla stabilità di continuità per quella maggioranza di portare avanti quel programma. Quindi un elemento che rafforza ulteriormente, secondo noi, la stabilità della legislatura. Questo può accadere però solamente una volta. In caso di ulteriori problemi o in caso in cui il parlamentare eletto non raggiunga la fiducia in Parlamento si torna alle urne. 
Vengono aboliti i senatori a vita, fatto salvo ovviamente per gli ex Presidenti della Repubblica e fatto salvo il fatto che rimangono in carica gli attuali senatori a vita. Abbiamo creduto che anche questa norma fosse necessaria, particolarmente dopo il taglio del numero dei parlamentari, perché l'incidenza dei senatori a vita è molto aumentata rispetto al numero dei parlamentari che oggi c'è. 
Questo a grandi linee poi, ripeto, il Ministro Casellati ci tornerà sopra. 
Voglio dire che sono molto fiera di questa riforma, che confido che possa esserci un consenso ampio in Parlamento, che, se invece quel consenso ampio in Parlamento non dovesse esserci, sarà agli italiani che chiederemo che cosa pensano con il referendum. Noi abbiamo fatto quello che dovevamo fare, abbiamo fatto quello che ci siamo presi l'impegno a fare, mettendo l'Italia di fronte all'occasione storica di una semplice rivoluzione che ci porta nella Terza Repubblica, ma poi deve sempre decidere il popolo se vuole avere questa occasione oppure no.
Dopodiché, in continuità con la riforma costituzionale, abbiamo portato oggi in Consiglio dei Ministri anche il secondo provvedimento che riguarda il Piano Mattei. Dico “in continuità” perché parlavamo di strategia e di una stabilità che serve a costruire le strategie. Il tema del Piano Mattei del quale noi parliamo dal nostro insediamento è esattamente questo, è forse il più significativo progetto strategico di questo governo a livello geopolitico di un'Italia che vuole tornare protagonista nel Mediterraneo. Il Piano Mattei è una piattaforma programmatica operativa sulla quale costruire un partenariato equo, paritario con le nazioni africane, trasformando le crisi anche in una possibile occasione di centralità, di guardare lontano, di immaginare progetti di lungo termine. 
Noi abbiamo lavorato sodo in questi mesi, particolarmente con il Ministro Tajani, ma tutto il Consiglio dei Ministri è impegnato su questo progetto. 
Abbiamo lavorato a lungo sul piano, ora si tratta di finalizzarlo. Ora si tratta di finalizzare la stesura definitiva e il confronto definitivo con i Paesi coinvolti e con i Paesi terzi, per poi portare il Piano in Parlamento e al confronto con l'Unione europea, con la quale pure la materia l'abbiamo varie volte discussa e confrontata. 
E poiché è un progetto serio ed è un progetto che ha bisogno di mettere insieme tutto il Consiglio dei Ministri, di mettere insieme tutti i livelli istituzionali, di mettere insieme anche il livello delle nostre relazioni internazionali, di collaborare anche con la società civile, ha bisogno di una governance. E con il decreto che noi abbiamo definito oggi, abbiamo strutturato questa governance con la previsione dalla nascita di una cabina di regia che viene preseduta dal Presidente del Consiglio dei Ministri o, in subordine, delegata al Ministro degli Affari esteri che è comunque Vice Presidente, da tutti i Ministri che sono competenti sulla materia, dalla Conferenza delle Regioni e delle Provincie Autonome, dalle varie agenzie e società dello Stato che si occupano di cooperazione allo sviluppo, rappresentanti delle imprese a partecipazione pubblica, università, ricerca, terzo settore, esperti delle materie che verranno trattate. La cabina di regia ha come compito fondamentalmente quello di coordinare tutte le attività del Governo e i vari livelli, aggiornare costantemente il Piano, monitorare la sua attenzione e presentare la relazione annuale che deve essere presentata al Parlamento - perché abbiamo detto che avremmo portato questo Piano in Parlamento e portiamo questo piano in Parlamento. 
C'è ovviamente una apposita struttura di missione - poi anche qui il Ministro Tajani, che ne è competente, entrerà più nello specifico.
Quello che voglio dire è che questa accelerazione, questa strutturazione del tema del Piano Mattei è per noi propedeutica anche a una serie di altre attività che stiamo svolgendo. Come voi sapete il 28 e 29 gennaio 2024 è prevista la conferenza Italia-Africa, ma questo lavoro si lega anche ai seguiti della Conferenza su migrazioni e sviluppo che abbiamo tenuto qui a Roma nello scorso mese di luglio e alla Presidenza italiana del G7, che sarà nel 2024 e che avrà tra i suoi punti fondamentali proprio il tema del rapporto con il continente africano, del mediterraneo e delle migrazioni. E quindi tutto torna all'interno di un’unica strategia.
C’è poi qui il Vice Ministro Leo, che ringrazio, perché è arrivato in Consiglio dei Ministri oggi anche un ulteriore importante provvedimento sempre collegato al tema della riforma fiscale. Dopo quello sullo Statuto del contribuente, questo ulteriore decreto legislativo interviene sulla disciplina dell’accertamento, favorendo la partecipazione del contribuente anche in fase di accertamento, disegnando - come è nella nostra visione - un fisco più collaborativo con il contribuente, intervenendo anche dal lato della riduzione delle sanzioni, chiaramente senza abbassare la guardia sulla lotta all'evasione fiscale. La previsione più significativa è quella dell'introduzione del concordato preventivo biennale per i contribuenti di minori dimensioni, che è uno strumento che appunto aumenta la collaborazione con il fisco e rappresenta un segno di fiducia dello Stato verso i contribuenti perché con l'adesione al concordato preventivo il contribuente viene liberato dagli accertamenti per i successivi due anni. Quindi è un accordo che si fa a monte con lo Stato. Poi anche qui, il Vice Ministro, entrerà più nello specifico. 
Dall'altra parte interveniamo per rafforzare l'azione di contrasto, come dicevamo, all’evasione fiscale attraverso strumenti informatici digitali, soprattutto la capacità di far interoperare le banche dati per essere più efficaci, chiaramente sempre garantendo la tutela della privacy che è per noi sempre molto importante.
C'è poi un provvedimento, che pure considero estremamente importante, del Ministro Locatelli: una riforma molto importante sul tema della disabilità, che cambia sostanzialmente l'approccio alla disabilità - poi il Ministro Locatelli anche qui entrerà più nel concreto. Recepisce sostanzialmente i principi delle Nazioni Unite sulla Convenzione sui diritti delle persone con disabilità: mette sostanzialmente la persona al centro con l'obiettivo di consentirle di vivere e partecipare alla vita sociale su un principio di uguaglianza con gli altri. Sono tanti provvedimenti molto precisi che disegnano, secondo me, una risposta estremamente efficace e voglio ringraziare per questo il Ministro Locatelli. 
E chiudo con l'ultimo provvedimento, pure molto importante, che è la deliberazione dello stato di emergenza che il Consiglio dei Ministri ha deciso per il territorio delle province di Firenze, Livorno, Pisa, Pistoia e Prato in conseguenza degli eventi meteorologici eccezionali che si sono sviluppati nella scorsa notte e che hanno causato, come sapete, alcune vittime -  chiaramente la solidarietà e il cordoglio di tutto il Consiglio dei Ministri e dell'Italia intera per le famiglie di queste vittime -, ma anche l'allagamento, l'isolamento di diverse località -  diverse famiglie sono state costrette a evacuare dalle loro abitazioni. Stamattina, ovviamente ho sentito la Protezione Civile, il Ministro Musumeci, il Presidente Giani. Abbiamo deciso di deliberare lo stato di emergenza e abbiamo previsto un primo stanziamento di 5 milioni di euro che serve chiaramente a garantire le misure e gli interventi più urgenti.
Io mi fermerei qui. mi pare di aver detto tutte le cose più salienti, passo la parola ai Vice Premier e poi ai Ministri che ci racconteranno più nel dettaglio i provvedimenti dei quali sono competenti. Grazie. 
",2023-11-03,https://www.governo.it/it/articolo/conferenza-stampa-del-consiglio-dei-ministri-57/24164
"Accordo per la Coesione tra il Governo e la Regione Marche, punto stampa del Presidente Meloni","[..] Sia sul tema della crisi umanitaria di Gaza, ho parlato con il Ministro della Difesa Guido Crosetto, che è pronto eventualmente ad inviare delle navi che sono già state precauzionalmente inviate a Cipro per raggiungere le coste di fronte a Gaza, per apportare aiuti umanitari, per eventualmente aiutare anche chi dovesse essere aiutato sul piano delle cure. Stiamo cercando su questo, anche coordinandoci con i nostri alleati, di intanto esserci per combattere una crisi umanitaria che ovviamente impatta sui civili inermi che non hanno responsabilità. Sugli ostaggi, cerchiamo di fare il nostro meglio, credo che questa sia una fase nella quale serve molta concentrazione, molta lucidità, bisogna evitare toni che possono far diventare una piccola palla di neve una valanga. Io sto cercando di interpretare questo ruolo, a tutti i livelli, è il lavoro che facciamo ogni giorno, lo facciamo con coscienza e con consapevolezza.
Domanda: “Laboratorio Marche”, a livello politico è stato così ribattezzato, oggi è un'altra tappa, un modello che ci può essere a livello regionale.
Presidente Meloni: Oggi è una tappa molto importante, con la firma dell’Accordo di coesione tra il Governo e la Regione, con il quale, anche insieme al Fondo di rotazione, mobilitiamo oltre mezzo miliardo da concentrare, particolarmente sulle infrastrutture di collegamento della Regione, con progetti molto importanti per questo territorio, penso alla Pedemontana che ci consentirà, intanto di decongestionare l’autostrada adriatica, ma dall'altra parte anche di favorire la mobilità da, verso, e nelle aree più interne. Noi lavoriamo su una priorità che abbiamo sempre dichiarato, che abbiamo dichiarato diversi anni fa. Questa è una regione nella quale si sviluppa un paradosso, è una regione che si trova al centro dell’Italia ma è isolata, mentre dovrebbe essere un crocevia. Quindi la sfida infrastrutturale per una regione come questa è fondamentale.
Il Presidente Acquaroli ci lavora dall'inizio del suo mandato. Noi siamo contenti di offrire con questo Accordo con il Governo nazionale, in base ai fondi europei, il nostro contributo, perché penso che i prodotti, la manifattura, gli scorci bellissimi che questa regione ha, nulla possono in termini di competizione, se non sono accompagnati da adeguate infrastrutture. Le Marche di altro non hanno bisogno che di essere messe in condizioni di competere ad armi pari, su questo cerchiamo di lavorare.
Domanda: Un’altra cosa, l'alluvione: ieri è stata a Senigallia, sul Ponte Garibaldi, quindi una garanzia anche su questo.
Si è parlato un po' di trattamenti diversi tra alluvionati, quindi l'alluvione del 15 settembre 2022 e quella di maggio scorso.
Presidente Meloni: Guardi noi abbiamo lavorato su tutte le calamità, lavoriamo ovviamente con lo stesso impegno.
Ieri appunto sono andata a vedere i lavori di Senigallia, proprio perché noi abbiamo fatto uno stanziamento, come lei sa, importante, ma mi piace anche quando ho l'occasione di seguire l'andamento dei lavori, come queste risorse arrivano a terra, ma davvero c'è stata da parte nostra un impegno che penso la Regione riconosca, che penso il Presidente Acquaroli riconosca, in termini di anche impegno finanziario, in una situazione economica che voi conoscete bene, perché crediamo davvero che su questo si misuri la serietà delle istituzioni.
 
",2023-10-28,https://www.governo.it/it/articolo/accordo-la-coesione-tra-il-governo-e-la-regione-marche-punto-stampa-del-presidente-meloni
Accordo per la Coesione tra il Governo e la Regione Marche,"Dunque, buongiorno a tutti, grazie al Presidente della Regione, Francesco Acquaroli, saluto il Ministro Fitto, i parlamentari, i tanti amministratori locali presenti, i sindaci, tutte le autorità.
Sono molto contenta di essere qui oggi per questa firma, sono contenta di firmare quest’Accordo ad Acqualagna, in un comune straordinario che conosco, famoso anche a livello internazionale, anche per l'eccellenza del tartufo bianco.
Sono particolarmente contenta di farlo qui, consentitemi una digressione, perché questo è anche il comune che ha dato i natali a un grande italiano di nome Enrico Mattei. E noi lo ricordiamo oggi, dopo che ieri abbiamo celebrato il 61° anniversario della sua scomparsa.
Lo ricordiamo per essere uno degli artefici del miracolo economico italiano nel dopoguerra, per essere stata una persona capace di vedere opportunità dove gli altri vedevano solamente una crisi e di capire quanto la politica energetica di una Nazione fosse fondamentale per la sua sovranità, per il suo posizionamento geo-strategico, per garantire i suoi interessi nazionali, per garantire partnership con altri Paesi che fossero basate non su un approccio paternalistico o predatorio, di chi ti guarda dall'alto in basso, ma sapeva che le grandi Nazioni lavorano insieme quando hanno una rispetto dell'altra.
Ve lo dico perché voi sapete che da Enrico Mattei l'attuale Governo ha preso spunto per una di quelle che noi consideriamo le principali iniziative strategiche di questo Governo, che riparte proprio dall'energia, riparte proprio da una crisi che può diventare opportunità per riposizionare la Nazione a livello geo-strategico.
Perché sì, noi siamo in una situazione molto complessa, come vedete, anche dalle ultime notizie, a livello internazionale, perché negli ultimi anni abbiamo avuto degli shock, la pandemia prima, il conflitto in Ucraina poi, che ci hanno fatto finalmente comprendere quanto la nostra dipendenza fosse problematica, quanto ci fosse la necessità per l'Italia e per l'Europa di ricostruire le sue catene d’approvvigionamento fondamentali e, nelle crisi che noi stiamo vivendo, io sono convinta, come seppe fare Enrico Mattei al tempo, che si possa celare una grande occasione, che è quella di mettere insieme una difficoltà e un'opportunità.
La difficoltà europea oggi di approvvigionarsi sul piano energetico perché ha consentito che le sue catene d'approvvigionamento diventassero troppo lunghe e troppo incontrollabili e il potenziale di produzione energetica che il continente africano può mettere in campo.
E se noi siamo in grado di mettere insieme queste due cose e di produrre anche con un nuovo rapporto con i Paesi africani, una cooperazione strategica che ci consenta di stringere e di accompagnare i nostri reciproci destini, noi possiamo risolvere diversi problemi insieme. Perché l'Italia è interessata? Perché noi siamo la porta d'ingresso. Noi siamo la porta d'ingresso di questo incontro e chiaramente l'obiettivo che ci diamo  - attraverso quello che voi conoscete come Piano Mattei, che verrà presentato al Parlamento nelle prossime settimane, nei prossimi mesi - è quello di fare dell'Italia l’hub d'approvvigionamento energetico d'Europa, un ruolo geo-strategico che ci rimette al centro del Mediterraneo, il nostro ruolo storico, un ruolo che non sempre abbiamo saputo interpretare. Mi perdonerete per questa digressione, ma a chi altro devo raccontarlo se non, diciamo, ai cittadini che hanno dato i natali a Enrico Mattei.
Sono contenta di presentare anche questo accordo qui ad Acqualagna perché poi in fondo stiamo parlando di strategia, stiamo parlando di visione, che è un po' la grande assente negli ultimi anni di politica di questa Nazione.
E anche questo Accordo, che firmiamo oggi con la Regione Marche, parla di visione, parla di sviluppo, parla di scelte di medio e lungo periodo, non le scelte che ti portano un consenso nell'immediato, magari con risorse che vengono utilizzate in molti rivoli, con risultati tutti da verificare, ma scelte strategiche sul ruolo che lo Stato nazionale insieme alle Regioni devono far giocare ai nostri territori.
Le Marche sono la seconda regione d'Italia a firmare questo tipo di accordo con il Governo, grazie al lavoro che, lo diceva il Presidente Acquaroli, la Regione insieme al Ministro Fitto, - che ringrazio per il suo prezioso lavoro - hanno fatto nei mesi passati.
Questi accordi fanno parte - anche qui consentitemi di fare un passo indietro per raccontare il lavoro che complessivamente sta facendo il Governo - di un ampio lavoro di riforma che questo Governo ha portato avanti per invertire la rotta sulle politiche di coesione.
Le politiche di sviluppo e coesione, come voi sapete, sono lo strumento previsto dai trattati europei per contribuire a ridurre le disparità e i divari tra i territori, si basano su fondi strutturali europei, prevedono un cofinanziamento nazionale e sono organizzati sulla base di programmazione pluriennale. Per troppi anni, purtroppo, noi dobbiamo fare i conti con il fatto che l'Italia non si è esattamente distinta per l'attuazione delle politiche di coesione, soprattutto su quella che era la componente nazionale, 78 miliardi di euro, se facciamo riferimento all'ultima programmazione, noi abbiamo registrato nel corso degli anni molti ritardi e spesso una incapacità sostanziale di spendere fino in fondo queste risorse. Nel senso, a volte i soldi ci sono, quello che manca è la capacità di metterli davvero a terra, di metterli a terra nei tempi giusti, di metterli a terra sulle vere priorità strategiche.
Allora noi abbiamo deciso di intervenire, di intervenire in modo strutturale, abbiamo attivato un confronto tra il Governo e tutte le Regioni, le Province autonome, tutti i livelli coinvolti anche a livello nazionale, il Ministro Fitto si è speso molto in questa attività e abbiamo fatto un lavoro certosino di verifica dello stato attuazione della precedente programmazione dei fondi di sviluppo e coesione, che era quella che andava dal 2014 al 2020, e un lavoro di confronto sulle priorità sulle quali concentrare la nuova programmazione, che è la programmazione 2021-2027. All’esito di questo lavoro è nato il Decreto Sud che è un decreto con il quale noi abbiamo riorganizzato tutta quanta la materia, sostanzialmente riorganizzando il fondo e prevedendo questi Accordi di coesione, che sono uno strumento nuovo, negoziale, di programmazione - ovviamente negoziale tra le Regioni e il Governo nazionale - attraverso i quali si finanziano delle priorità che vengono proposte dalle Regioni, ma che devono essere condivise dal Governo. Perché? Non perché noi si voglia ovviamente togliere alle Regioni autonomia, ma per garantire che tutto questo lavoro risponda a un'unica strategia, per garantire che non ci siano sovrapposizioni con altre fonti di finanziamento, che non ci siano dispersioni delle risorse. Quindi una strategia regionale, territoriale, che deve inserirsi in una strategia nazionale.
Dopodiché, ci sono in questa nostra riforma altre importanti novità. Noi abbiamo, per esempio, previsto un meccanismo di de-finanziamento quando le risorse non dovessero essere messe a terra, così come abbiamo previsto dei poteri sostitutivi nel caso in cui ci siano dei ritardi che non consentono di portare a termine quello che è stato programmato. Quindi c'è una responsabilizzazione generale, da una parte il sostegno anche della politica nazionale e dall'altra una responsabilizzazione perché il nostro obiettivo è trasformare l'Italia da Nazione, diciamo così, non brillantissima nella gestione di questi fondi, a Nazione esempio anche per le altre. E credo che si possa fare perché è assolutamente nelle nostre capacità, nelle nostre possibilità.
L'accordo che noi firmiamo oggi rientra in questo quadro, come dicevo la Regione Marche è la seconda regione a firmare questo accordo con il Governo. Stanziamo per quello che riguarda le risorse di coesione 333,6 milioni di euro, finanziamo 16 investimenti strategici per le Marche. Sedici investimenti strategici non sono tanti: e anche questo è un segnale di che cosa stiamo facendo, cioè scegliamo di non distribuire poche risorse in mille rivoli ma di concentrarci su priorità strategiche vere e concentrare le risorse su quelle priorità, per rendere quelle risorse davvero efficaci.
Le Marche hanno scelto di concentrare la gran parte di queste risorse su infrastrutture e reti di trasporto, cioè il 70% di queste risorse è destinato al completamento delle strade e alla piena utilizzabilità dei porti, come diceva il Presidente Acquaroli.
Ed è una scelta strategica che noi abbiamo condiviso, perché ricorderete quante volte io stessa ho denunciato il paradosso di una regione che si trova al centro dello stivale e ciò nonostante è isolata. Perché tante volte voi ricorderete quanto io stessa abbia denunciato come in Italia ci sia, sì un divario tra Nord e Sud, ma anche un divario tra Est e Ovest, anche un divario tra la costa tirrenica e la costa adriatica e che quel divario ha bisogno di essere risolto esattamente come accade per il divario tra il Nord e il Sud.
Io non elencherò tutti gli interventi che sono finanziati attraverso queste risorse, mi limito a citarne uno tra i più importanti e strategici che finanziamo, che credo sia particolarmente importante, che è la Pedemontana delle Marche, e cioè lo sviluppo di una rete stradale alternativa e veloce a quella sulla costa che offre un duplice obiettivo. Da una parte ovviamente decongestionare il traffico sull'autostrada adriatica, ma dall'altra garantire collegamenti facili, efficienti e veloci per l'entroterra e nell’entroterra, perché anche qui, quante volte abbiamo denunciato il rischio spopolamento dei piccoli comuni, dei comuni dell'entroterra, ma chiaramente senza adeguate infrastrutture di collegamento noi non potremo mai combattere lo spopolamento delle aree interne. Quindi io condivido assolutamente questa priorità e queste priorità che sono state individuate dalla Regione, dopodiché, in questo Accordo, noi realizziamo una serie di altri interventi per potenziare la rete stradale marchigiana, che da sempre, come dicevamo, sconta un deficit, soprattutto nelle aree interne.
Su questo io sono contenta di poter dire che ho visto in questi anni un grande impegno del Presidente Acquaroli, della Regione Marche, e sono contenta che oggi riusciamo a fare la nostra parte con queste risorse e con questo accordo che su questa priorità si concentra. Non finisce qui, perché ai 333,6 milioni di euro del Fondo Coesione e Sviluppo aggiungiamo altri, lo diceva anche qui il Presidente della Regione, 154,3 milioni di euro che arrivano dal Fondo di rotazione. Se calcoliamo anche la quota di cofinanziamento, che è pari ad altri 44 milioni e mezzo, arriviamo complessivamente con questo accordo a mobilitare la cifra di 532 milioni di euro, mezzo miliardo di euro e più.
Con il Fondo di rotazione riusciamo a investire anche su altri importanti fronti, penso al tema del turismo di qualità, penso al tema delle politiche culturali, alla valorizzazione del tessuto imprenditoriale, alla formazione, alla salvaguardia dell'occupazione.
Fatti concreti, e concludo, per sostenere lo sviluppo di una Regione che è conosciuta in tutto il mondo per la sua intraprendenza e per la sua volontà di riscatto.
In buona sostanza noi non vogliamo far altro che mettere le Marche in condizioni di competere ad armi pari e di poter dimostrare quello che vale e di poter correre come sa correre e come io so che vuole correre.
Mettiamo un altro mattone a questo lavoro e lavoriamo tutti insieme in un'ottica, che è sì di valorizzazione del territorio, ma che è soprattutto un'ottica di valorizzazione complessiva della nostra Nazione e del suo ruolo nel mondo. Vi ringrazio.
",2023-10-28,https://www.governo.it/it/articolo/accordo-la-coesione-tra-il-governo-e-la-regione-marche/24074
"Consiglio europeo, punto stampa conclusivo del Presidente Meloni","Presidente Meloni: Vi faccio io una panoramica. Discussione lunga, concreta, secondo me molto proficua, sui vari punti che si sono trattati nel Consiglio europeo. Sono soddisfatta delle Conclusioni che riguardano la crisi in Medio Oriente, riflettono la delicatezza della questione. Io ho trovato un confronto molto serio, molto maturo. L'Unione europea ha attualmente come priorità e ribadisce come priorità le stesse priorità che l'Italia pure aveva ribadito, e cioè fare del nostro meglio per evitare una escalation del conflitto, lavorare sul fronte umanitario e lavorare su una soluzione strutturale di lungo periodo, che però va immaginata ora, per la crisi israelo-palestinese, quindi essere concreti sulla soluzione dei due popoli e due Stati.
Dopodiché abbiamo parlato di Ucraina. Abbiamo confermato il nostro pieno sostegno all'Ucraina, questione da non sottovalutare particolarmente nell'attuale contesto. Come vi ho detto, quando un anno e mezzo fa la Russia invase l'Ucraina, qualcuno di noi disse al tempo che se fossero saltate le regole della pacifica convivenza noi avremmo visto molti altri territori di crisi e purtroppo è quello che vediamo in questi giorni e questa è la ragione per la quale io penso che a maggior ragione ora occorre continuare a mantenere, a non abbassare la guardia sul nostro sostegno all'Ucraina.
Si è parlato ovviamente molto di economia, a partire dalla revisione di medio termine del bilancio pluriennale. Nelle Conclusioni del Consiglio entrano due questioni molto care all'Italia, e cioè immaginare di trovare una soluzione entro la fine dell'anno e lavorare su una logica di pacchetto. 
In quel pacchetto per noi c'è una priorità che è quella della migrazione, particolarmente per lavorare sulla strategia italiana dei confini esterni e degli accordi con i Paesi di provenienza e di transito. Devo dirvi, all'esito di questo confronto, che è una priorità condivisa dal Consiglio europeo, cioè tutti sono d'accordo sul fatto che nuove risorse debbano essere messe su questo capitolo. Lo considero particolarmente importante, come considero particolarmente importante tutta la parte sulle migrazioni, che si è concentrata nel dibattito in queste ore sul tema dei rischi legati particolarmente al terrorismo, insomma ai fenomeni che abbiamo visto anche qui a Bruxelles, ma entra nelle Conclusioni del Consiglio la lettera che Ursula von der Leyen ha inviato ai Capi di Stato e di Governo prima dell'inizio del Consiglio, che è lo stato dell'attuazione pratico di una strategia che, come voi sapete, è stata fortemente promossa dall'Italia. E quindi qualcosa che oggettivamente nel merito era impensabile un anno fa.
Tornando all'economia, scusatemi se torno indietro, si è parlato di una questione che è cruciale per tutti, particolarmente è cruciale per noi, che è il nuovo Patto di stabilità e crescita. Anche qui, c'è nelle Conclusioni del Consiglio il riferimento a chiudere le nuove regole sulla governance entro la fine dell'anno. Anche questo non era scontato: non è facile la trattativa, questo ve lo dico; ci siamo stati fino a ieri in notte fonda, perché le posizioni di partenza sono divergenti, però io sono anche contenta del fatto che, penso anche grazie a un importante contributo italiano, ieri qualche passo in avanti si sia fatto. 
Quindi, complessivamente, spero di non dimenticare niente, queste sono le questioni principali, poi ce ne sono molte altre che abbiamo discusso. Complessivamente sono contenta di Conclusioni nelle quali c'è una forte presenza degli interessi italiani.
Domanda: Ci sono state discussioni sul MES?
Presidente Meloni: Non ci sono state discussioni sul MES.  È vero, stamattina abbiamo fatto anche la riunione dell'Euro, non si è parlato di questa materia durante la riunione. E quindi no, non è stato oggetto di questo dibattito. 
Domanda: Ma lei cosa pensa Presidente? Il mese prossimo il MES andrà in Parlamento, quale sarà la posizione della maggioranza?
Presidente Meloni: Io penso che noi dobbiamo stare nella posizione che la maggioranza ha già espresso - e che io ho espresso, come lei sa, decine di volte -  e cioè che non si può affrontare il tema di uno strumento se non se ne conosce la cornice. Il problema del MES è che, tra le altre cose, richiama ai vecchi vincoli del Patto di stabilità. Noi stiamo facendo una trattativa sui nuovi vincoli del Patto di stabilità. Chiaramente se oggi approvassimo un Trattato che riporta i vecchi parametri del Patto di stabilità, non faremmo una cosa utile per una trattativa che noi stiamo conducendo. Quindi continuo a ritenere, indipendentemente da quello che si pensi sullo strumento in sé, sull'accesso dell'Italia - voi sapete come la penso io -, che non sia utile da parte di nessuno, neanche da parte di quelli che sono grandi sostenitori dell'accesso addirittura dell'Italia al MES, porre questa questione adesso, perché è una questione che non si può discutere in nessun modo, secondo me, fino a quando noi non sappiamo qual è il quadro.
Domanda: In sede di trattativa…. 
Presidente Meloni: No, probabilmente è esattamente il contrario. Quello che penso io è esattamente il contrario, per questo dico che non è un tema che conviene dibattere ora. Noi dobbiamo capire qual è il quadro; quando abbiamo chiaro il quadro, siamo anche in grado di fare le valutazioni più pertinenti. 
Domanda: [inaudibile]  
Presidente Meloni: Per rivederlo dopo la ratifica, ma intanto si tratta di ratificare qualcosa che lo prevede. Ci sono molte cose interessanti su quello che potrebbe accadere dopo la ratifica. Io ho posto il problema di uno strumento che, in ogni caso, in un momento nel quale tutti quanti facciamo i salti mortali per trovare 100.000 euro, mobilizza miliardi di euro che difficilmente saranno utilizzati. Non possiamo nasconderci, lo abbiamo visto con il MES sanitario: anche quando sono state allentate le condizionalità, c’è quello che qui si chiama un effetto stigma rispetto all’accesso che alla fine rende difficile l'utilizzo di queste risorse. E sicuramente c'è un dibattito, che tra l'altro è partito da noi e che si sta facendo, su come si possa eventualmente lavorare meglio su quelle risorse.
C'è stato anche qualche apertura in questo senso, quindi è tutto molto interessante. Però davvero, io credo che sia secondario rispetto alla vera trattativa che noi stiamo facendo che è quella sul Patto di stabilità. È quello che vedo qua dentro, perché qua dentro di Patto di stabilità si parla prevalentemente e tutti sanno che il resto viene intorno al tema del Patto di stabilità. 
Domanda: [inaudibile]
Presidente Meloni: Questo adesso lo vedrà il Parlamento, non sta a me deciderlo, io sto al Governo. Però io le posso dire come la penso e la penso esattamente così. Scusi, posso approfittare, Ciriaco, per dire ai colleghi che l'articolo che lei ha scritto stamattina era un tantino inventato? Io non ho fatto nessuna sfuriata contro Salvini ieri. Non so da dove lei abbia preso questa notizia, mi dispiace. Fonti a me vicine difficilmente possono dire una cosa che non è successa e quindi io lo voglio dire perché non capisco se certi articoli vengono scritti per creare problemi o per raccontarli. Non mi sembra giusto.
Domanda: A che punto sta con la manovra, la Lega, Forza Itala?
Presidente Meloni: Sconsiglio in generale di rincorrere le bozze, perché chiaramente le bozze di una manovra di bilancio sono molte. Dopodiché noi stiamo lavorando - devo dire - bene, in una situazione molto difficile in termini di risorse disponibili - ne abbiamo parlato tante volte. Non ci sono allo stato attuale problemi particolari da superare. La legge di bilancio è stata inviata a Palazzo Chigi e nelle prossime ore, weekend permettendo, sarà inviata al Parlamento e quindi mi pare che siamo in dirittura d'arrivo. Il nostro obiettivo è cercare di dare un segnale anche di compattezza, insomma confermare questa compattezza che c'è, anche approvandola, compatibilmente col dibattito parlamentare, in tempi rapidi. 
Domanda: Sulla questione dei conti correnti. Lei ha fatto ieri un post su questa polemica, può chiarire definitivamente come sono le cose?
Presidente Meloni: Guardi, chiarisco quello che c'è nella Legge di bilancio, al netto del fatto che segnalo che è già previsto: che l'Agenzia delle Entrate possa entrare e pignorare i conti correnti l'ha fatto un precedente governo. Dopodiché nella Legge di bilancio l'unica cosa che c'è scritta è che chiaramente bisogna implementare la lotta all'evasione fiscale, ma non è stata prevista alcuna norma che consente di prelevare in questo caso i soldi dai conti correnti e quindi ho chiarito, rispetto a una polemica che dai giornali era diventato oggetto di dibattito, che questa misura non è prevista nella Legge di bilancio. Insomma, l'ho fatto per chiarire, per evitare che si dibattesse ore e ore di questioni che non sono all'ordine del giorno. 
Domanda: Ha avuto un incontro con Lagarde questa mattina? [inaudibile]
Presidente Meloni: Si, ho avuto un incontro. Prevalentemente di patto di stabilità. La Presidente Christine Lagarde ha poi ribadito, anche durante la riunione dell'Euro, che lei considera assolutamente prioritario che si trovi un accordo sulle nuove regole della governance e chiaramente è quello che ha detto anche a me. Io mi sono detto d'accordo perché, come lei sa, sono assolutamente d'accordo a che non si rischi di tornare alle vecchie regole del Patto di stabilità. Anche qui le posizioni di partenza sono divergenti. Voi sapete che la posizione italiana riguarda soprattutto la doppia transizione, è un concetto che io ho ribadito anche durante questa riunione: se noi ci siamo dati delle strategie ed erano transizione verde, transizione digitale, spingere gli Stati Nazionali a fare gli investimenti necessari in queste transizioni che sono utili a tutta l'Unione per difendere la sua autonomia strategica, poi non possiamo non tener conto delle strategie che ci siamo dati quando andiamo a definire le regole. E quindi gli investimenti, che riguardano ad esempio il PNNR, su quelle priorità devono essere considerati e magari scomputati dal rapporto deficit-Pil, così come tutto il tema anche della difesa che è in questa fase molto discusso. Si tratta di essere coerenti se si ha una strategia.
Domanda: C’è un Vicepremier Tajani che dice che il testo sulla manovra non è ancora chiuso. Salvini invece allude a un accordo ieri notte. Intanto come è la situazione e se lei è ancora convinta che la regola “zero emendamenti” in Parlamento è stata una buona idea o adesso si sta rivelando un pochino problematica.
Presidente Meloni: Penso che sia una buona idea dimostrare ancora una volta che l’elemento - al di là di tutte le ricostruzioni inventate, le cose che si possono dire - che qualifica la capacità di una maggioranza di fare il suo lavoro, di un Governo di fare il suo lavoro, è la tempistica con la quale riesce a prendere delle decisioni. Noi abbiamo visto in passato Governi che avevano dei tempi lunghissimi, e magari non riuscivano a decidere niente. Questa è una fase molto particolare del contesto internazionale. Secondo me se noi diamo un segnale che lavoriamo velocemente, chiaramente rispettando quelli che sono i tempi di una Repubblica parlamentare, ma che a livello di maggioranza lavoriamo compatti, capendo la difficoltà del contesto e quindi dandoci la possibilità di dare subito una risposta chiara, rispetto alle scelte che la maggioranza ha fatto su una Legge di bilancio con risorse sicuramente non particolari a disposizione, facciamo una cosa bella e interessante. Su quello che riguarda la Legge di bilancio, lo dicevo prima, è stata inviata dal MEF a Palazzo Chigi in queste ore - io non ci sono a Palazzo Chigi - e quindi mi pare che a questo punto sia pronta per andare in Parlamento. 
Domanda: [inaudibile]
Presidente Meloni: Il rapporto tra Governo e Mediaset sono i rapporti tra il Governo e una grande azienda italiana sul quale pure ho letto moltissime ricostruzioni, compreso il fatto che, - non mi ricordo in questo caso su quale quotidiano - io non fossi soddisfatta di quello che Marina Berlusconi ha detto su di me.
Io penso che una cosa sia raccontare se ci sono dei problemi, una cosa sia tentare di crearli, perché quello è un altro lavoro rispetto al tema di raccontare quello che accade nel mondo. Non ci sono problemi, non ci sono problemi nella maggioranza, non ci sono problemi tra me e Salvini, non ci sono problemi tra me e Tajani, non ci sono problemi neanche con Mediaset. C'è un clima generale che io vedo molto più sereno di quello che delle volte leggo, e penso che poi lo dimostrino e lo dimostreranno - Legge di bilancio per esempio - i fatti di come poi le cose vanno. Perché noi quando dobbiamo decidere fino a prova contraria decidiamo e andiamo avanti. E questa è la cartina di tornasole migliore che si possa dare sui rapporti che ci sono all'interno di una maggioranza. La mattina, e praticamente tutte le mattine, sento Tajani e sento Salvini, e noi, confesso, ci divertiamo parecchio a leggere la rassegna stampa, perché il mondo che viviamo noi non è quello che leggiamo. Dopodiché così è, non ci posso fare niente, ma almeno lo devo dire agli italiani. 
Domanda: Una domanda sui migranti.  Ursula von der Leyen ha detto che vorrebbe potenziare l’operazione Irini ...
Presidente Meloni: Lei sa che sul tema delle missioni navali ho uno storico. Anche qui ci dobbiamo capire. Quando io ho parlato del tema del blocco navale ho sempre fatto riferimento a una missione europea in accordo con le autorità del Nord Africa. L'elemento che fa la differenza, per cui non hanno funzionato le precedenti missioni navali e per cui invece funzionerebbe una missione navale come quella che io ho sempre proposto, è che devono essere d'accordo le autorità del Nord Africa, perché se lo si fa in acque internazionali diventa un pull factor, se lo si fa in acque nazionali allora si può fare un lavoro serio. Noi stiamo lavorando per avere rapporti migliori con diversi di questi Paesi del Nord Africa, che non sempre si fidano del nostro approccio per ragioni che conosciamo, e io spero che un giorno possa portarci anche - un giorno non lontano - a un'iniziativa di quel tipo.
Ma se non c'è questo accordo da parte dell'autorità del Nord Africa bisogna fare attenzione perché altrimenti, come è stato per Sophia, come è stato per altre missioni, rischia di diventare controproducente. Il caso di Irini è un caso molto particolare, perché lei sa che Irini fu immaginata soprattutto come blocco delle armi, ma prevede anche come obiettivo il traffico degli esseri umani, ma che potrebbe essere estesa, perché oggi è concentrata in Libia: prevede quello che le sto dicendo in ogni caso, cioè un lavoro lungo e faticoso che va fatto di cooperazione a 360 gradi, di partnership strategica con i Paesi del Nord Africa. Vi ringrazio. Arrivederci.
Domanda: Le deleghe a Sgarbi, sta valutando ….
Presidente Meloni: Guardi delle deleghe a Sgarbi non ho avuto il tempo di approfondire la questione. So che il Ministro Sangiuliano ha scritto all’Antitrust, aspettiamo di capire le risposte dell’Antitrust e poi valutiamo nel merito. Di più non le so dire.
",2023-10-27,https://www.governo.it/it/articolo/consiglio-europeo-punto-stampa-conclusivo-del-presidente-meloni/24070
"Consiglio europeo, punto stampa del 26 ottobre","Domanda: Un appello per l’Europa unita per la de-escalation e aiuti umanitari a Gaza soprattutto.   
Presidente Meloni: Sicuramente un impegno comune per una de-escalation, per evitare un conflitto che potrebbe avere oggettivamente delle proporzioni oggi inimmaginabili. Mi pare che su questo ci sia pienezza di intenti, unità di intenti, e sicuramente il dibattito servirà a capire nel concreto che cosa l'Unione europea possa fare. Io penso che l'Unione europea possa giocare un ruolo importante in questa fase. Ho detto ieri in Parlamento e ribadisco qui che credo che uno degli strumenti più efficaci per sconfiggere Hamas, sia dare una concretezza e una tempistica alla soluzione della questione palestinese. Dare maggiore peso all’Autorità Nazionale Palestinese. Questo è un ruolo che l'Unione europea, secondo me, può giocare in questa fase ed è sicuramente una delle grandi chiavi di volta sulla soluzione in medio periodo. Poi, nell'immediato, chiaramente, c'è il tema umanitario, c'è il tema degli ostaggi, dei cittadini stranieri che attendono di uscire dalla Striscia di Gaza, del ripristino del valico di Rafah, insomma, tutte le questioni delle quali abbiamo discusso. Quindi c'è un immediato e c'è un medio termine che però non deve essere considerato come un “ne riparliamo dopo”, perché io continuo a ritenere che quello sia una delle cose più efficaci che si possono fare per aiutare la de-escalation, cioè per svelare un bluff che secondo me Hamas porta avanti, vale a dire quello di aver fatto le cose atroci che ha fatto per difendere la causa palestinese. Io credo che non c'entri assolutamente niente Hamas con la causa palestinese e credo che sia giusto trovare un modo per raccontarlo, per ribadirlo a chi già lo sa, e magari per raccontarlo a chi non la vede così.
        
Domanda: Cosa vi siete detti con Macron e Scholz nel trilaterale di poco fa?
Presidente Meloni: No, ma nel trilaterale di poco fa eravamo impegnati sulla soluzione di un altro scenario attualmente critico che è quello tra Serbia e Kosovo. Stiamo cercando di trovare una soluzione sulla base di un lavoro molto lungo che è stato fatto particolarmente da Italia, Francia, Germania e dall'Unione europea. Stiamo cercando di fare i passi avanti e abbiamo chiesto ad entrambi i leader di fare dei passi in avanti rispetto all’implementazione dei documenti e degli accordi che insieme sono stati redatti negli scorsi anni e negli scorsi mesi. Vedremo come va nel corso della giornata, speriamo di fare dei passi in avanti, ma insomma i territori e gli scenari critici sono sempre di più. E ci racconta qualcosa, anche questo l'ho detto già ieri in Parlamento, quando la Russia invase l'Ucraina, un anno e mezzo fa - e Io dissi al tempo- che se fossero saltate le regole della pacifica convivenza, le regole del diritto internazionale, noi ci saremmo trovati in un mondo nel quale il più forte pensava di poter liberamente invadere il suo vicino, un mondo sicuramente meno sicuro, un mondo di caos, un mondo che avrebbe impattato inevitabilmente a casa nostra, anche quando pensavamo che gli scenari fossero lontani. Mi pare che quello che accade in questi mesi racconti che questa ipotesi, che al tempo fu fatta, in realtà stia diventando abbastanza reale.
        
[Domanda inaudibile]
Presidente Meloni: Sono soddisfatta della lettera della Presidente von der Leyen, che ringrazio. Mi pare, tra l'altro, che il fatto che la Presidente von der Leyen, prima del Consiglio europeo, invii una lettera per fare stato dell'applicazione dei principi che noi abbiamo stabilito, sia qualcosa che va anche oltre il tema di “l’Unione europea è unita su una visione”, che è quello di cui si discute al Consiglio europeo. Qui siamo a come lo stiamo realizzando. E per me è molto significativo perché, come sapete, ho detto in passato che l’Unione europea aveva fatto un’inversione a U, comunque un grande cambio di passo nella lettura delle politiche migratorie, ma che adesso bisogna andare nel concreto. E quello che la Presidente von der Leyen ha dimostrato con la lettera di ieri, è che l'Unione europea intende andare avanti concretamente. Quindi credo che sia importante se anche prima dei Consigli europei si faccia sempre stato di questo lavoro perché eventualmente il Consiglio può, - anche io ma anche gli altri - dove ci dovessero essere rallentamenti o problemi, si può su quello investire di più. Però vuol dire che il tema non è più un tema di visione che sta in capo al Consiglio ma è un tema di fatti che sta in capo alla Commissione.
Domanda: La proposta della Commissione di un accordo possibile con l'Egitto, lei cosa si aspetta da questo essenziale accordo? E secondo lei cosa serve per evitare che si ripetano gli stessi problemi che si sono verificati sull'accordo con la Tunisia?
Presidente Meloni: Guardi, quello che serve è rispetto. L'ho detto e lo ribadisco. Perché non si può pensare di parlare con le istituzioni di un'altra Nazione, con l'approccio paternalistico, con questa idea di superiorità che noi delle volte dimostriamo. Se si decide di approcciare un proprio partner e se si decide di parlare di partnership strategica, poi si deve dimostrare rispetto. Questo delle volte verso la Tunisia è mancato e ha creato i problemi che sta creando, nel senso che abbiamo visto tentativi di dichiarare la Tunisia un “Paese non sicuro” da parte di esponenti politici, di forze politiche, di realtà politiche e di chi politicamente vuole minare la possibilità che l'Europa governi i propri flussi migratori. Insomma, sta nelle cose della politica quotidianamente. Il problema è che quando si parla di politica internazionale, geopolitica, di rapporti tra Stati, le cose cambiano. Però io ho sempre detto che secondo me il tema con la Tunisia, ma anche con l'Egitto, con i Paesi nordafricani e africani, perché poi sono molti, non sono solamente quelli del Nordafrica; quelli nel Nordafrica sono l'ultima frontiera di un problema che anche loro hanno dai Paesi di provenienza. In Tunisia entrano ogni giorno migliaia di persone. Io ho sempre detto che il tema non è andare in questi Paesi e chiedere, non lo so, ‘ti do delle risorse se mi controlli i flussi migratori’. Il tema è costruire una partnership molto più ampia che preveda anche, per esempio, investimenti, che preveda una migrazione legale, che preveda una migrazione legale sulla base di una formazione che viene fatta anche in loco, cioè un lavoro serio, perché ogni persona che governa una Nazione ha delle risposte da dare ai propri cittadini e io non penso di dover risolvere i problemi miei scaricandoli su qualcun altro, se non lo aiuto a risolvere anche i suoi.
",2023-10-26,https://www.governo.it/it/articolo/consiglio-europeo-del-26-27-ottobre-punto-stampa/24059
"Consiglio europeo del 26-27 ottobre, le Comunicazioni al Senato","Signor Presidente, Onorevoli Senatori, 
il Consiglio europeo che si apre domani si celebra in una fase storica e in un contesto internazionale ancora più difficili, per certi versi drammatici, dei precedenti. L’Unione Europea è chiamata a dare risposte forti e urgenti alle difficoltà che la sfidano, dall’interno e dall’esterno. Non sarà quindi un Consiglio di routine, non mi aspetto nemmeno un Consiglio per così dire semplice, ammesso che ne siano mai esistiti. 
La discussione sarà inevitabilmente condizionata dai terribili eventi che hanno insanguinato il Medio Oriente. 
Sul tema, prima di ogni altra considerazione, voglio esprimere anche in quest’Aula la mia vicinanza umana ai famigliari delle vittime del terrificante attacco di Hamas dello scorso 7 ottobre, la mia grande preoccupazione per la sorte degli ostaggi di alcuni dei quali ho incontrato ieri i familiari a Palazzo Chigi e il mio profondo sgomento per la brutalità con la quale Hamas si è accanito contro civili inermi, non risparmiando neppure donne, bambini e anziani. La ferocia che abbiamo visto e il tentativo di disumanizzare quello che si ritiene essere il nemico sono concepibili solo quando il fanatismo religioso e ideologico riesce ad obnubilare la ragione e annichilire il senso di umanità. Da italiani, e da europei, è qualcosa che ci spaventa molto, perché sono immagini che abbiamo già visto più volte nella nostra storia, e che ha assunto la forma più atroce proprio nella persecuzione del popolo ebraico. 
Per questo non può esserci nessun’ambiguità nel condannare nel modo più fermo i crimini dei quali Hamas si è reso responsabile; non può esserci nessun distinguo sulla condanna ad ogni forma di antisemitismo, compresa quella di matrice islamica e quella che viene camuffata da avversione allo Stato d’Israele; non devono esserci dubbi nel sostenere il diritto di Israele a esistere e a difendere i propri cittadini e i propri confini, in linea con il diritto internazionale. 
Questa è la posizione del Governo italiano e che il Governo italiano ha espresso in ogni sede, dal Consiglio Europeo – che ha dimostrato grande unità con la dichiarazione congiunta dello scorso 16 ottobre – fino alla conferenza internazionale tenutasi al Cairo la scorsa settimana. E questa impostazione continua e continuerà a guidare la nostra azione. Allo stesso tempo, siamo molto preoccupati dalle conseguenze che il conflitto scatenato da Hamas sta avendo, in particolare sulla popolazione civile palestinese, e dal conflitto su larga scala che ne può generare.
È esattamente questa la ragione per la quale ho deciso di prender parte personalmente alla conferenza del Cairo, scegliendo di essere l'unica nazione membro del G7 a partecipare a livello di leader. Perché considero vitale, in questa fase, il dialogo con i Paesi arabi e musulmani – e l'Italia svolge storicamente un ponte di dialogo tra Europa, Mediterraneo Medio Oriente – per impedire che si cada nella trappola di uno scontro tra civiltà che avrebbe conseguenze inimmaginabili. 
E uso volutamente la parola trappola, perché sono persuasa che la barbarie degli attacchi di Hamas – con miliziani che si mettono una telecamera sulla fronte per riprendere scene impensabili, come la decapitazione di neonati – avesse un obiettivo preciso. E chiaramente quell’obiettivo non era e non poteva essere difendere il diritto del popolo palestinese, che invece viene usato e calpestato dai gruppi fondamentalisti come Hamas e dai loro atti terroristici, ma procurare piuttosto un conflitto molto più esteso, costringendo Israele a una reazione contro Gaza che minasse alla base ogni tentativo di dialogo, che creasse un solco incolmabile tra Israele, Occidente e paesi arabi, alcuni dei quali coraggiosamente avevano tentato invece di normalizzare i rapporti con lo stato ebraico attraverso gli accordi di Abramo. 
La strategia dei fondamentalisti per cancellare lo stato di Israele dalla faccia della terra è una strategia di lungo periodo: rendere Israele una terra inospitale, dalla quale scappare se si vuole vivere in pace, se si vuole avere il diritto di far crescere i propri figli, e il processo di normalizzazione che stava avvenendo nella regione comprometteva quella strategia. 
Dunque noi dobbiamo essere consapevoli degli schieramenti in campo. Da una parte c’è chi lavora ad un processo di normalizzazione dei rapporti nel Medio Oriente e per una prospettiva di collaborazione sempre più stretta tra tutti i soggetti in campo; dall’altra c’è chi ha interesse ad alimentare lo scontro e a sottolineare i punti di divisione. Nel mondo arabo e, con forme e intensità diverse, al di fuori del mondo arabo. E tutti coloro che sono dalla parte giusta di questo scontro devono lavorare insieme per impedire una escalation del conflitto. Un’estensione che porterebbe con sé il rischio di coinvolgimento di nuovi attori regionali a partire da Libano e Siria, potenze come l’Iran, fino ai grandi player geopolitici come Russia e Cina che di certo non disdegnerebbero vedere distolte le attenzioni dell’Occidente da altri scenari critici.
I civili di Gaza, i diritti del popolo palestinese e le istituzioni che lo rappresentano legittimamente – a partire dall’Autorità Nazionale Palestinese - sono essi stessi vittime della politica di Hamas, e le due cose non devono essere sovrapposte. Nessuna causa potrà mai giustificare il terrorismo. Nessuna causa potrà mai giustificare un’aggressione terroristica scientemente preordinata e organizzata per colpire civili innocenti del tutto estranei alle dinamiche militari. Nessuna causa potrà mai giustificare il rapimento o l’uccisione, casa per casa, di donne e bambini.
Di fronte ad azioni di questo tipo, uno Stato è pienamente legittimato a rivendicare il proprio diritto all’esistenza, alla difesa e alla sicurezza dei propri cittadini e dei propri confini. Ma la reazione di uno stato non deve mai essere motivata da sentimenti di vendetta. Uno stato fonda la sua reazione sulla base di precise ragioni di sicurezza, commisurando la sua forza e tutelando la popolazione civile. Questo è il confine nel quale la reazione di uno stato di fronte al terrorismo deve rimanere, e sono fiduciosa che sia anche la volontà dello Stato di Israele. Siamo consapevoli che il punto di equilibrio tra una reazione necessaria e una sproporzionata, in un contesto nel quale Hamas si fa volutamente scudo della popolazione civile, sia in assoluto la cosa più difficile, ma perseguire questo equilibrio è la principale delle nostre responsabilità. 
Nondimeno, il governo fa appello a Israele affinché vengano preservati i luoghi di culto nella striscia, a partire da quelli cristiani.
La nostra priorità immediata rimane l'accesso umanitario, indispensabile per evitare ulteriori sofferenze della popolazione civile ma anche esodi di massa che contribuirebbero a destabilizzare il Medio Oriente e in ultima istanza anche l’Europa. In questo senso il Governo ha accolto con favore l’istituzione, da parte israeliana, di una zona umanitaria nella Striscia di Gaza, così come la decisione della Commissione Europa di triplicare gli aiuti umanitari europei a Gaza, portandoli ad oltre 75 milioni di euro. Sulle polemiche dei giorni scorsi sulla possibile sospensione degli aiuti europei di assistenza allo sviluppo, voglio specificare che si tratta esclusivamente di una revisione degli stessi per escludere che anche solo un euro possa arrivare ad Hamas. Si tratta di somme rilevanti – 1,17 miliardi di euro per il periodo 2021-24 – che contribuiscono per oltre il 10% al bilancio dell’Autorità Nazionale Palestinese e che ben testimoniano l’impegno europeo in Medio Oriente. Da parte italiana poniamo la massima attenzione alla destinazione degli aiuti, oltre 45 milioni di euro tra il 2022 e il 2023 e ulteriori 58 milioni di crediti in aiuto. E ci impegniamo a verificare sistematicamente che, in nessun modo, organizzazioni terroristiche ne possano beneficiare. 
Siamo, inoltre, molto preoccupati per la sorte degli ostaggi nelle mani di Hamas, anche se il giovane cittadino italiano Nir Forti, e i due coniugi italo-israeliani Eviatar Moshe Kipnis e Liliach Lea Havron non ce l’hanno fatta. Penso di rappresentare il sentimento dell’intera aula e dell’intera Nazione nel ribadire la nostra vicinanza e il nostro affetto ai loro figli, ma anche nel richiedere con forza l’immediato rilascio di tutti gli altri ostaggi, a partire da donne, bambini e anziani.
Allo stesso modo, continuiamo a lavorare assieme ai nostri partner e ai nostri alleati per l’uscita dei civili stranieri ed europei, in particolare da Gaza. Noi abbiamo 19 connazionali che attendono di uscire ed un rapido ripristino del valico di Rafah, attualmente inagibile e pericoloso, è un passaggio essenziale sul quale lavoriamo con costanza.
Su tutti questi obiettivi sono personalmente impegnata in una fitta rete di contatti e incontri, così come il Ministro degli Esteri, per continuare a incoraggiare i partner arabi, e le altre parti interessate, a svolgere un ruolo costruttivo per evitare un ulteriore allargamento del conflitto. In questi giorni mi sono confrontata più volte con il Primo Ministro israeliano Netanyahu, con il Presidente israeliano Herzog, con il Presidente dell’Autorità Nazionale Palestinese Abu Mazen, con il Primo Ministro libanese Mikati, il Presidente degli Emirati Arabi Uniti Mohammed bin Zaied, l’Emiro del Qatar Al Thani, il Re Abdullah II di Giordania, il Presidente egiziano Sisi, il Presidente algerino Tebboune e il Re del Bahrein Hamad. E ho partecipato alle riunioni del Quint con i leader di Usa, Regno Unito, Francia, Germania. 
In tutti i contesti, e con tutti gli interlocutori, ho sottolineato l’importanza di contribuire alla de-escalation del conflitto e riprendere quanto prima un’iniziativa politica per la regione, non solo per risolvere l’attuale crisi ma per arrivare a una soluzione strutturale sulla base della prospettiva “due popoli, due Stati”. Prospettiva che deve avere come presupposto, da parte di tutti gli attori presenti nella regione, il riconoscimento all’esistenza e alla sicurezza dello Stato d’Israele.E su questo, come sapete, c’è totale convergenza di vedute e di intenti tra gli Stati Membri della UE. Personalmente sono convinta che lavorare concretamente, e con una tempistica definita, a una soluzione strutturale per la crisi Israelo palestinese sarebbe anche il modo più efficace possibile per svelare il bluff di Hamas agli occhi dei palestinesi e contribuire a sconfiggerlo.
La crisi in Medio Oriente, neanche a dirlo, ci riguarda direttamente. Riguarda l'Italia, riguarda l’Europa riguarda l’occidente. Non solo per le conseguenze che potrebbe creare, ma anche perché un mondo nel quale saltano non solo il diritto internazionale ma anche le più elementari regole di convivenza tra Stati e popoli, è un mondo che rischia di piombare nel caos. È quello che il Governo italiano sostiene fin dall’inizio con la guerra d’aggressione della Russia all’Ucraina ed è quello che ribadiamo anche oggi in quest’Aula: un mondo in cui non esistono più linee rosse invalicabili è un mondo meno sicuro e meno giusto per ciascuno di noi, non solo per gli Stati e i popoli direttamente coinvolti nei conflitti. 
L’allargamento del disordine nello scenario mondiale conviene solo a chi ha interesse a metter fine al complesso sistema di regole sul quale si basa la convivenza pacifica tra gli Stati. E non è un caso che non ci sia stata una specifica condanna da parte della Federazione Russa del feroce attacco di Hamas e che, addirittura, risultino apprezzamenti da parte di Hamas per la posizione del Presidente Putin sulla questione. Anche per questa ragione, il Consiglio europeo intende confermare il suo convinto sostegno al popolo ucraino che da 608 giorni combatte per la libertà e l’indipendenza della propria Nazione. Non dobbiamo commettere l’errore di affievolire il nostro comune sostegno alla causa ucraina. Su questo, la chiara posizione del governo italiano è riconosciuta e apprezzata dai nostri partner e rafforza il peso della nostra Nazione nei contesti europei e internazionali, dove è sempre più evidente il valore aggiunto che l’Italia può portare in termini di concretezza e diplomazia. E di questo, come ho già ripetuto in passato, dovremmo andare tutti fieri, perché rientra nel nostro interesse nazionale sostenere l’Ucraina e giungere a una pace giusta, nel pieno rispetto del diritto internazionale. Questo è il nostro obiettivo, e il nostro impegno si estende anche alla definizione delle future garanzie di sicurezza delle quali dovremmo discutere in vista dei negoziati di adesione dell’Ucraina all’Unione europea, e alla sfida della ricostruzione. Guardiamo cioè non solo al presente, ma a un futuro di pace e benessere, a un futuro europeo, per l’Ucraina. 
Sul fronte della sicurezza alimentare, continuiamo a condannare la decisione di Mosca di non rinnovare l'iniziativa sui cereali del Mar Nero e sosteniamo tutti gli sforzi per assicurare che i prodotti agricoli possano raggiungere i mercati internazionali, perché quella scelta impatta soprattutto sui paesi più in difficoltà, è una guerra condotta contro i poveri. 
E guardate non è probabilmente un caso se in questo contesto nel quale vengono minate le regole del diritto internazionale gli scenari di crisi vadano moltiplicandosi, descrivendo una tensione crescente a livello globale.
Al Consiglio Europeo parleremo, dunque, anche di quanto sta accadendo nel Caucaso, delle tensioni crescenti tra Azerbaigian e Armenia, dell’esodo di decine di migliaia di cittadini di origine armena dal Nagorno-Karabakh, del rischio che si apra un nuovo fronte di destabilizzazione. E anche questo fronte richiama la comunità internazionale e l’Europa, in particolare, ad un’azione più incisiva per evitare un’escalation. Allo stesso tempo ci confronteremo su come l’Unione Europea ed i suoi Stati membri possano meglio sostenere il dialogo e la normalizzazione dei rapporti tra Serbia e Kosovo, in un contesto – quello dei Balcani occidentali – nel quale il ruolo di mediazione giocato dall’Italia è da tutti riconosciuto e apprezzato. Parleremo, infine, anche dei danni riportati dalle interconnessioni energetiche tra Estonia e Finlandia e su come rafforzare la capacità europea di difendere le sue infrastrutture strategiche. 
Ma la crisi in medio oriente ci riguarda direttamente anche per un’altra ragione, che sarà anche essa oggetto della discussione in Consiglio Europeo, ed è la questione della migrazione illegale, e dei rischi per la nostra sicurezza che questo fenomeno può portare con sé, ancora di più nell’attuale scenario. 
Perché tutti i confini europei sono sottoposti ad una pressione migratoria senza precedenti, a causa soprattutto di una fascia di instabilità che si salda dall’Atlantico al Mar Rosso, fino all’Oceano Indiano, e un fenomeno di questa portata ci impone di contrapporre all’irragionevolezza ideologica la concretezza del buon senso.
E perché inquieta vedere ricomparire nelle nostre strade il fenomeno dei lupi solitari, che uccidono innocenti pretendendo di farlo in nome di Dio, con tanto di successive rivendicazioni a nome dello Stato Islamico.
Vogliono tornare a colpire la nostra libertà, il nostro stile di vita. Vogliono vederci impauriti e pronti a rinunciare alla nostra quotidianità, e la nostra risposta, in Europa, deve essere forte e inequivocabile. Non ci riusciranno.
Abbiamo quindi il dovere di alzare la guardia, come abbiamo fatto a partire dall’implementazione delle misure di protezione delle comunità ebraiche e dei luoghi sensibili in tutta Italia. E come hanno fatto nelle ultime ore le nostre forze dell’ordine - che ringrazio a nome di tutti gli italiani per lo straordinario lavoro che svolgono ogni giorno al servizio della nazione - assicurando alla giustizia fondamentalisti pronti a colpire in qualsiasi momento.
Dobbiamo fare i conti anche con questo scenario, con i rischi connessi all’infiltrazione diretta di jihadisti dal Medio Oriente ma anche alla radicalizzazione durante la loro permanenza sui nostri territori di immigrati, spesso irregolari, ingannati dai trafficanti di esseri umani e impossibilitati a trovare qui ciò che avrebbero voluto.
Dobbiamo avere il coraggio di dire che può esistere, purtroppo, un legame tra terrorismo e immigrazione irregolare, e che ha sbagliato chi finora, per riflesso ideologico, ha liquidato con sufficienza questo possibile nesso, temendo una stretta rispetto alle politiche fallimentari delle porte aperte che abbiamo conosciuto in passato. 
Così come ha sbagliato chi non ha sviluppato fino a oggi un sistema di interscambio di informazioni più efficace e una politica comune dei rimpatri degli immigrati irregolari, a partire da quei soggetti segnalati come radicalizzati.
Oggi il governo italiano sostiene con forza ogni sforzo in questa direzione. La Commissione europea ha annunciato un intervento legislativo urgente su questa materia. L’Italia coglie con favore questo impegno e lavorerà intensamente con i partner europei affinché questa misura sia effettiva, efficace e di rapida attuazione.
Ma, su tutto, esiste a maggior ragione la necessità urgente di lavorare per fermare i flussi migratori irregolari.
Occorre qui distinguere due tipologie di immigrazione irregolare che colpiscono l’Italia. In primo luogo quella via mare, rispetto alla quale ancora una volta dobbiamo ribadire che non possiamo accettare siano i trafficanti di esseri umani a fare la selezione di ingresso di chi ha diritto o non ha diritto ad entrare nel territorio italiano. E in secondo luogo quella via terra, che segue la rotta balcanica e che spesso si alimenta di un traffico più sofisticato attraverso passaporti falsi forniti ai migranti, che rende molto più difficile il filtraggio e l’individuazione degli irregolari.
I più recenti rapporti della nostra intelligence ci hanno confermato che proprio dalla rotta balcanica e da queste modalità operative di infiltrazione possono arrivare per noi i maggiori rischi ed è questa la ragione che ha spinto il governo a intervenire tempestivamente, sospendendo Schengen e ripristinando i controlli alla frontiera con la Slovenia. 
Voglio ringraziare le autorità e le forze dell’ordine di Slovenia e Croazia che non hanno mai fatto mancare finora la loro collaborazione. Sono finora ben 11 gli Stati europei che negli ultimi giorni hanno adottato provvedimenti simili verso altri Paesi europei confinanti.
Alcuni importanti esponenti politici europei hanno commentato questa circostanza mettendo in guardia dal rischio che, continuando su questa strada, Schengen possa andare in frantumi e con esso uno dei pilastri dell’integrazione europea: che è la libera circolazione. É un rischio evidente e una preoccupazione che condividiamo. Ma a maggior ragione, l’unico modo per impedire anche questa deriva è lavorare per difendere i confini esterni dell’Unione. Lavorare sui movimenti primari è la condizione necessaria per garantire i movimenti secondari.
Ed è una evidenza che ormai comprendono tutti, perché non posso non notare come nelle parole dei rappresentanti di alcuni Paesi europei particolarmente toccati dai cosiddetti movimenti secondari che si sono auto-convocati alcuni giorni fa, si scorga una sensibilità completamente nuova: non si tende più a scaricare il peso di questa enorme responsabilità sugli Stati di primo approdo come l’Italia, ma si riconosce per intero che l’unica risposta possibile sta nel difendere i confini esterni. 
Considero questa nuova sensibilità non soltanto il frutto di numeri insostenibili in termini di arrivi di migranti irregolari o delle drammatiche circostanze che stiamo vivendo in questi giorni a seguito degli attentati jihadisti in Europa. La considero anche il frutto del lavoro incessante che questo governo ha svolto, fin dal giorno del suo insediamento, in sede europea e internazionale per arrivare ad un cambio di approccio serio e definitivo nella gestione della migrazione.
Non più porte aperte e redistribuzione, ma protezione dei confini esterni, lotta senza quartiere al traffico di esseri umani, accordi con i Paesi terzi, canali legali per rifugiati e quote di immigrati regolari compatibili con i bisogni del nostro sistema economico. 
È l’approccio che abbiamo sostenuto in questo anno e che ha trovato accoglimento in più di un documento ufficiale, è quello che ha ispirato il memorandum Ue-Tunisia e ha portato la Commissione europea a presentare il piano di azione in dieci punti illustrato dalla Presidente Ursula Von der Leyen a Lampedusa.
La stessa Presidente ha inviato in queste ore una lettera al Consiglio dando atto dei passi concreti fatti in questa direzione e annunciando, tra l’altro, un provvedimento imminente per rafforzare il quadro giuridico e le politiche europee di contrasto al traffico di esseri umani. È un impegno significativo che siamo pronti a sostenere. 
E permettetemi inoltre di accogliere con soddisfazione le parole del Commissario europeo Johansson che qualche giorno fa ha dato atto della significativa riduzione delle partenze dalla Tunisia registrata nelle ultime settimane, lo dico in punta di piedi, per la prima volta nel mese di ottobre il numero di migranti irregolari è diminuito rispetto a l'anno precedente. É certamente il frutto di una rafforzata volontà politica di portare avanti quell’accordo nonostante una parte politica abbia agito in tutti i modi per provare a sabotarlo, non comprendendo che così avrebbe fatto un danno agli italiani e un grande favore ai trafficanti di esseri umani. 
Ma questi dati sono anche il frutto di un’azione bilaterale condotta dall’Italia con il governo tunisino, volta a rafforzare la cooperazione nel contrasto al traffico di migranti. Sappiamo che questo quadro deve essere stabilizzato, ma è la strada giusta e dobbiamo perseguirla senza tentennamenti.
Dunque, nell’ambito della discussione sull’immigrazione che terremo in Consiglio, l’Italia sosterrà ancora una volta con forza: l’immediata implementazione dell’accordo con la Tunisia; la piena attuazione del Piano di azione in dieci punti presentato dalla Commissione europea; il varo di una missione navale europea, in accordo e in collaborazione con le autorità del nord africa, ma sia chiaro che per ottenere questa non difficile disponibilità da parte delle autorità del nord Africa è anche necessario un radicale cambio di rapporto con queste autorità, basato sul rispetto e non su un atteggiamento  paternalistico e predatorio, come purtroppo spesso è accaduto in passato. E poi ancora la necessità di rafforzare i meccanismi di cooperazione di intelligence e di polizia al fine di contrastare più efficacemente le infiltrazioni jihadiste, e una più efficace politica di espulsione immediata dei soggetti segnalati come radicalizzati e di rimpatrio, che deve essere messa in campo dall’Unione europea nel suo complesso e non semplicemente dai singoli stati.
Non solo. L’Italia sosterrà anche la necessità di integrare il Quadro finanziario pluriennale 2021-2027 con adeguati stanziamenti per le politiche migratorie, sia quelle di contrasto ai flussi irregolari, sia quelle di cooperazione con i Paesi di origine e di transito dei flussi, con l’obiettivo di dare corpo allo spirito della conferenza di Roma del luglio scorso e di rafforzare la proposta italiana di un Piano Mattei per l’Africa. 
Sappiamo che non sarà una partita facile, perché ad oggi prevale in Consiglio una sensibilità diversa che vuole limitare l’incremento del bilancio pluriennale alle voci di spesa che riguardano l’Ucraina, ma noi riteniamo invece che sia necessario raggiungere un’intesa entro la fine dell’anno e che questa intesa debba riflettere una logica di pacchetto. Lo dico con chiarezza: sarebbe un errore rivedere il bilancio pluriennale solamente per aumentare gli aiuti all’Ucraina, perché se non fossimo in grado di rispondere alle conseguenze che il conflitto in Ucraina genera per i nostri cittadini finiremmo inevitabilmente per indebolire anche il sostegno a quella causa. 
Nella nostra idea, la logica di pacchetto prevede certo il sostegno finanziario all’Ucraina, ma deve come dicevo prevedere anche lo sviluppo dei partenariati con i Paesi del Vicinato Sud e dell’Africa, in particolare con quelli di origine e transito dei migranti, e deve prevedere la necessità di mantenere alta l’ambizione della proposta di Regolamento “STEP”, la piattaforma che rappresenta il primo embrione di un “fondo sovrano europeo”, che consentirà di investire insieme nuove risorse sui settori tecnologici più avanzati e, in questo contesto, di rendere più flessibile l’utilizzo delle risorse esistenti, in particolare in ambito di coesione. Si tratta di uno strumento fondamentale per garantire parità di condizioni nel mercato unico a fronte della decisione di allentare le norme sugli aiuti di Stato, una scelta che mette inevitabilmente in una condizione di vantaggio gli Stati membri che hanno una più ampia capacità fiscale. Abbiamo già avuto modo di far presente che la diversa capacità degli Stati membri dell’Unione di sostenere i rispettivi settori produttivi rischia di violare i presupposti alla base del mercato unico europeo e che non si può non tenerne conto nella discussione sul prossimo Quadro finanziario pluriennale.
Tutto ciò che parla di autonomia strategica, sostanzialmente di sovranità, dell’Unione europea viene da questo governo sostenuto.
Mi riferisco al Chips Act, la legge europea sui semiconduttori; al critical raw materials Act, la legge sulle materie prime critiche, e, appunto, a STEP, l’iniziativa per le tecnologie critiche. In buona sostanza mi riferisco a tutto ciò che serve a sostenere la doppia transizione limitando e auspicabilmente diminuendo la nostra dipendenza dai Paesi terzi, in particolare modo dalla Cina e dai Paesi asiatici.
L’Italia sostiene questi provvedimenti, e ritiene che gli stessi debbano essere adeguatamente finanziati. Ma riteniamo anche che imporre a tappe forzate alcuni provvedimenti del Green Deal senza aver precedentemente agito per ridurre le nostre dipendenze strategiche sia un errore che rischia di impattare pesantemente sui cittadini che potrebbero trovarsi a pagare un prezzo insostenibile alla doppia transizione.
É per questo che il governo continuerà a sostenere in sede europea la necessità di un approccio pragmatico e non ideologico alla transizione, che noi vogliamo impostata su valutazioni di impatto ampie e affidabili, su criteri di gradualità e di sostenibilità economica e sociale, sul principio di neutralità tecnologica e su strumenti finanziari di incentivazione e di accompagnamento per le imprese e per i cittadini.
La doppia transizione, se ben impostata, può essere uno straordinario strumento per rafforzare la competitività europea oppure, al contrario, se perseguita con un approccio miope, può portare ad una irreparabile desertificazione industriale del nostro continente. E noi questo non intendiamo permetterlo.
In questo quadro si inserisce il dibattito sulla revisione delle regole fiscali europee, un tema non formalmente in agenda in questo Consiglio, perché ancora in discussione al livello dei Ministri dell’economia, ma su cui il Governo italiano ha un’impostazione chiara: si deve trattare di un patto di crescita e stabilità e non di un patto di stabilità e crescita. 
L’Unione europea ha individuato nella doppia transizione, verde e digitale, i pilastri della sua futura crescita. In questa direzione ha da un lato orientato buona parte degli investimenti previsti dai Pnrr nazionali e dall’altro richiesto agli Stati membri ulteriori significativi sforzi di finanziamento di queste priorità.
Analogamente l’Unione ci chiede di continuare ad investire sulla difesa e sugli strumenti di sostegno all’Ucraina e noi non vogliamo, come detto, venir meno a questo impegno.
In questo quadro, computare questi investimenti che vengono promossi, anche da Bruxelles, nei parametri deficit-Pil, ci sembra un controsenso che rischia di minare proprio gli obiettivi di sostenibilità e di sicurezza che ci siamo dati. Per questo continueremo a sostenere la necessità di scorporare, in tutto o in parte, queste voci.
Inoltre, le nuove regole devono senz’altro mirare ad una riduzione del debito pubblico ma in modo graduale e sostenibile, perché solo così potranno essere credibili e applicabili, superando gli errori del passato. Lo possiamo dire dall’alto della credibilità che abbiamo dimostrato in questo anno di governo, con politiche fiscali e di bilancio serie e responsabili, che hanno incontrato la fiducia sia dei risparmiatori italiani (come si vede dal successo riscontrato dell’emissione dei nostri titoli di Stato) che dei mercati (Piazza Affari è infatti tornata ai livelli pre-crisi 2008 e lo spread, tanto caro a molti, è stabilmente al di sotto dei livelli che c’erano prima che questo governo si insediasse).
A margine del Consiglio Europeo avrà luogo, infine, il Vertice Euro dove, alla presenza della Presidente della Banca Centrale Lagarde e del Presidente dell’Eurogruppo Donohoe, discuteremo delle prospettive economiche dell’Unione dal punto di vista finanziario e anche alla luce delle più recenti dinamiche dei tassi di interesse. E ci confronteremo ovviamente sulle iniziative da adottare.
In conclusione, colleghi, come vi ho detto all’inizio del mio intervento sarà un Consiglio importante e allo stesso tempo non privo di criticità. Un Consiglio nel quale, prima e più che una serie di provvedimenti concreti, io mi aspetto una discussione franca sulla visione e sulla missione che vogliamo svolgere come europei in un mondo che ci sollecita a sfide sempre più stringenti e sempre più drammatiche.
L’Italia affronterà questa discussione con le idee chiare e la schiena dritta, la credibilità che ha saputo conquistarsi in questo anno, smentendo in poco tempo anche i più scettici.
Lo abbiamo fatto grazie a una visione coerente e definita, alla fiducia degli italiani che sentiamo forte alle nostre spalle, grazie al sostegno di una maggioranza politica compatta figlia di quella fiducia, fatevene una ragione, grazie a un governo che ha finalmente un orizzonte di legislatura, grazie a un lavoro serio e incessante che ha fatto comprendere a tutti che abbiamo l’orgoglio di rappresentare una Nazione straordinaria e abbiamo soprattutto la capacità e la volontà di giocare ogni partita da protagonisti.
Perché siamo l’Italia e finalmente ne siamo consapevoli. Vi ringrazio.
",2023-10-25,https://www.governo.it/it/articolo/consiglio-europeo-del-26-27-ottobre-le-comunicazioni-al-senato/24040
"Consiglio europeo del 26-27 ottobre, l'intervento di replica al Senato","Signor Presidente, i tempi sono molto brevi. Ringrazio i colleghi che hanno contenuto i loro interventi, per cui io farò altrettanto e mi limiterò a svolgere solo poche considerazioni perché, prima di andare a pranzo al Quirinale, sono contenta se riesco ad ascoltare le dichiarazioni di voto.
Intanto desidero ringraziare tutti i componenti dell'Assemblea del Senato per questo dibattito, in cui l'assenza (salvo casi molto rari) di toni gratuitamente polemici, mi pare dia atto della consapevolezza della fase molto delicata che l'Italia si trova ad affrontare a livello internazionale con i suoi partner. Mi pare che ci sia questa consapevolezza e voglio ringraziare tutti i colleghi che sono intervenuti.
Ho solamente alcune risposte da dare o precisazioni da fare. 
Vorrei dire alla collega Rojc che anche io sono molto dispiaciuta di non aver personalmente potuto partecipare al vertice di Tirana, anche se il primo ministro Rama era informato da tempo di questa mia indisponibilità; comunque abbiamo contribuito con una lettera che è stata inviata al vertice, che purtroppo coincideva con il giorno in cui in Consiglio dei Ministri approvavamo il disegno di legge di bilancio e avevamo la visita del re di Giordania a Roma, quindi per me era impossibile partecipare. Ciò non toglie, senatrice, che io penso che si veda l'impegno italiano, e particolarmente di questo Governo, sulla regione dei Balcani occidentali. È un impegno che ci viene riconosciuto da tutti, in cui non ci sono Nazioni più amiche delle altre, ma che invece ci vede operare per risolvere i problemi, quando è richiesto il nostro aiuto. Anche domani, a margine del Consiglio europeo, ragioneremo di utilizzare la presenza (che dovrebbe esserci) dei vertici della Serbia e del Kosovo per tornare ad affrontare la questione. Non siamo mai mancati su questa vicenda e non mancheremo mai, banalmente perché siamo perfettamente consapevoli del ruolo che viene riconosciuto all'Italia nei Balcani occidentali.
Questo mi porta anche a dire qualcosa di più sul tema dell'allargamento ai Balcani occidentali. Intanto a me non piace chiamarlo allargamento. Io credo che piuttosto dovrebbe parlarsi di riunificazione, perché in quest'Aula ho detto varie volte - e lo ribadisco - che non considero l'Unione europea un club. Non siamo noi a decidere chi sia europeo e chi non lo sia, lo hanno già deciso la storia e la geografia. Noi dobbiamo capire come riusciamo a mettere insieme gli interessi di queste Nazioni con delle regole che possano essere sempre più efficaci. Ritengo pertanto che il ruolo che l'Italia ha giocato e continua a giocare anche per dare un senso e un'accelerazione rispetto agli sforzi che questi Paesi stanno facendo per entrare a tutti gli effetti nell'Unione europea dimostri un nostro impegno sincero in questo senso.
Ciò porta anche a un altro riferimento che faceva il presidente Monti circa il tema delle regole e dell'unanimità. Presidente Monti, fermo restando che il gruppo di lavoro al quale lei faceva riferimento parla delle regole attuali e che quindi non si inseriscono sul tema dell'allargamento, però credo che la questione si ponga seriamente nel momento in cui noi immaginiamo un'Unione europea partecipata da 32, 33, 34 Stati: più si amplia la partecipazione e più chiaramente dobbiamo interrogarci sul funzionamento dell'Unione. Io le dirò la mia opinione: non penso che questo problema si risolva banalmente modificando le regole sull'unanimità, intanto perché non sarebbe un segnale rispettoso verso chi oggi decide di aderire all'Unione europea quello di dire: fino ad oggi abbiamo avuto l'unanimità, adesso che arrivate voi la togliamo. Non sarebbe il mio modo di vederla e inoltre, non funzionerebbe comunque. Io credo che nel momento in cui noi immaginiamo un'Unione europea che rimette insieme i Paesi che fanno parte dell'Europa, dobbiamo discutere di quali siano non le regole ma le priorità: più siamo e meno potremo pensare di occuparci di cose minime. Il paradosso dell'Unione di questi tempi, che io ho denunciato tante volte e per questo sono stata spesso definita euroscettica ed eurocritica, è che noi ci siamo occupati con grande dovizia di particolari di materie che potevano tranquillamente essere lasciata la competenza agli Stati nazionali, occupandosi di quello che era più vicino alla vita dei cittadini, mentre non ci siamo occupati di quello che gli Stati nazionali non avrebbero potuto fare da soli, che erano le grandi strategie.
Non abbiamo avuto una strategia sull'approvvigionamento energetico, non abbiamo avuto una strategia di sovranità sulle materie prime, di catene del valore fondamentali su materie alle quali non potevamo rinunciare, non abbiamo avuto una politica di difesa, non abbiamo avuto una politica estera, non abbiamo avuto quello per cui l'Unione serviva. L'occasione della riunificazione può essere l'occasione di fare i conti con gli errori del passato e di segnare un'Europa che possa fare la differenza, dove gli Stati nazionali non arrivano da soli, perché il principio della sussidiarietà che è iscritto nei Trattati è alla fine l'unico principio che noi non siamo mai stati davvero capaci di applicare. Questo per quello che riguarda il tema dei Balcani.
Non torno sulla questione della crisi mediorientale, perché mi pare che ci sia consenso sulle parole che ho detto. 
Voglio dire al collega Verducci che chiaramente sono d'accordo sul fatto che si debba lavorare ad ogni livello per combattere una propaganda antisemita e una disinformazione che sono diventati uno strumento di queste guerre ibride, lo vediamo oggi per la vicenda mediorientale, come lo vedevamo ieri per la questione dell'Ucraina. Il tema è anche legato a quello dell'intelligenza artificiale, che è un'altra grande questione che intendiamo approfondire e che l'Italia porterà all'attenzione nella sua Presidenza del G7 il prossimo anno. Credo che di questo siamo tutti consapevoli e che siamo tutti orientati a lavorare insieme. Penso - glielo dico davvero senza polemica - che sul tema dell'antisemitismo non valga la pena dividersi e dire che la responsabilità è di qualcuno o di qualcun altro. Lei ha fatto un riferimento preciso, ma se ne potrebbero fare altri. Noi cerchiamo di spiegare da qualche anno che la forma più reale di antisemitismo che oggi noi viviamo nella nostra quotidianità è stata anche legata a un certo fondamentalismo islamico ed è una forma di antisemitismo sulla quale spesso si è preferito chiudere gli occhi, così come abbiamo denunciato a volte che un'altra forma di antisemitismo si nascondeva dietro la presunta critica nei confronti di Israele. È il motivo per il quale in molte occasioni - lo dico da ex membro dell'opposizione - abbiamo chiesto che si facesse riferimento al diritto di Israele a esistere e a difendersi anche negli atti parlamentari che trattavano il tema dell'antisemitismo.  E mi consenta di dirle che non siamo noi che l'abbiamo impedito, ma è stato impedito su richiesta di altri partiti politici. Ma questa è una materia sulla quale è importante continuare a lavorare insieme.
Collega Lorefice, non sono certa che lei abbia definito la sua replica dopo aver ascoltato il mio intervento e non so neanche se dovrei preoccuparmi di aver già detto cose che lei mi chiede di dire e quindi di trovarmi una volta tanto d'accordo, ma è evidente che io non credo che i civili, che siano israeliani o che siano palestinesi, abbiano un peso diverso. È evidente che, come ho detto ampiamente nel mio intervento, la causa palestinese e gli attacchi di Hamas non possono e non devono in alcun modo essere sovrapposti.
Mi pare che diverse cose che lei ha chiesto nel suo intervento siano già state annunciate nel mio, compresa la necessità di una politica di espulsione e di rimpatrio immediato più efficace, che dia oggi la priorità ai soggetti che sono segnalati come radicalizzati. Mi pare di aver annunciato che la Commissione europea già lavora anche su proposta italiana sul tema di una intelligence più efficace nel contrasto a eventuali fenomeni di jihadismo anche in Europa. Sono tutte materie sulle quali, prima che mi venisse chiesto dal MoVimento 5 Stelle, eravamo già al lavoro. Mi consenta di dirle, però, che non sono d'accordo quando lei parla di un “accordicchio” con la Tunisia che non ha prodotto niente, che Saied ha rimandato indietro le risorse dell'accordo.
Credo che su questo sia utile fare un po' di chiarezza. 
Punto primo, l'ho detto in punta di piedi prima e lo ribadisco in punta di piedi oggi: nell'ultimo mese le cose stanno andando molto meglio e questo si deve alle autorità tunisine che stanno facendo la loro parte, sicuramente per un impegno che hanno preso con le autorità italiane, ma anche perché vedono che c'è un approccio diverso nel rapporto con quelle autorità. Le risorse che il presidente Saied rimanda indietro non sono quelle del memorandum con la Tunisia dell'Unione europea, ma sono il contributo al bilancio che era previsto l'anno precedente: questo per dare un'idea anche sui tempi con cui certe cose accadono. Però, guardi, già il fatto stesso di chiamarlo “accordicchio” per me tradisce una lettura sbagliata. Infatti, sa che cosa non funziona nel rapporto con la Tunisia in questo momento? Non funziona che una parte dell'Unione europea si presenti per immaginare una partnership strategica con il governo tunisino e un'altra parte dell'Unione europea tenti di smontare quell'accordo, dichiarare che la Tunisia non è un porto sicuro e dire che Saied è uno stupido dittatore.
Non si può pensare di trattare con dei partner così. Io non credo che si possano trattare i partner così e non credo neanche che sarebbe giusto andare dal presidente tunisino Saied e dirgli: guarda, siccome consideriamo la Tunisia una Nazione che non è alla nostra altezza, fate la cortesia. Noi dobbiamo risolvere il problema dell'immigrazione legale: teneteli voi. Non ho mai chiesto che venisse fatto con il resto d'Europa e non chiedo che venga fatto con la Tunisia. 
Quello che posso chiedere alla Tunisia, a fronte di una partnership strategica con una Nazione che è in difficoltà, portando investitori, garantendo lavoro, aiutando una Nazione in difficoltà, è di avere poi una collaborazione che sia a 360 gradi. Non è stato mio e non è dell'Italia di oggi l'approccio di quelli che ti guardano un po' dall'alto in basso e ti spiegano che loro sono migliori di te. Io non ho quell'approccio e forse per questo, anche nei Paesi africani, anche nei Paesi del Sud globale, oggi l'Italia viene guardata in modo diverso e riesce a essere prima fila di un'Europa che spesso ha fatto questo errore.
Quello non è un “accordicchio” per quello che mi riguarda, ma è l'inizio di una partnership strategica, perché io sono abituata a trattare le altre Nazioni così, particolarmente quelle che hanno bisogno del nostro aiuto ed è quello che farò anche in questo caso. 
Per quello che riguarda il piano Mattei, che risponde a questa strategia, non si preoccupi, perché il piano Mattei verrà confrontato con il Parlamento - come io le ho già detto; non è una cosa astratta che pensiamo di fare da soli. È sicuramente un'iniziativa che oggi fa guardare l'Italia con molto interesse anche dagli altri partner europei. È un'iniziativa sulla quale noi puntiamo a essere pionieri di questo nuovo approccio del quale parlavo anche rispetto all'Unione europea. Essendo un'iniziativa strategica italiana di politica estera (non ne ho viste tante in passato, mi faccia dire anche questo), penso che sia giusto che il Parlamento anche su questo si confronti a 360 gradi.
L'ultima cosa velocemente la dico al senatore Delrio, del quale ho molto apprezzato l'intervento. Su una cosa non sono d'accordo, ovviamente, ma lo ha detto lei prima di me: lei ha detto che non è stata favorita una politica delle porte aperte. Lei fa riferimento al Patto di migrazione e asilo. Il punto, senatore Delrio, che io ho tentato di spiegare tante volte è che la redistribuzione di chi arriva illegalmente in Italia non sarà mai la soluzione di questo problema ed è anzi, purtroppo, un pull factor che finisce per favorire i trafficanti di esseri umani. Io e noi abbiamo votato il nuovo patto di migrazione perché le regole per noi sono più favorevoli, ma non ho mai chiesto di risolvere questo problema scaricandolo sugli altri Paesi europei. C'è un modo solo per risolvere questo problema in maniera tale che tutti ne siano soddisfatti e cioè fermare le partenze illegali.
Questo è un tema che l'Italia - mi dispiace, ne sono oggi più consapevole di quanto non ne fossi ieri, dopo un anno che partecipo ai Consigli europei - non aveva mai posto in Europa. Lo abbiamo cominciato a porre noi e devo dire anche che non c'è voluto moltissimo a convincere, con posizioni di buon senso, anche i nostri partner. 
",2023-10-25,https://www.governo.it/it/articolo/consiglio-europeo-del-26-27-ottobre-lintervento-di-replica-al-senato/24044
Videocollegamento con la 40ª Assemblea Annuale ANCI,"Buonasera a tutti, buonasera Presidente Decaro.
sono profondamente dispiaciuta di non essere riuscita a mantenere l’impegno che avevo preso l’anno scorso con tutti voi di essere presente quest’anno a Genova per la quarantesima Assemblea nazionale dell’ANCI. Purtroppo, l’agenda di questi giorni e l’imminenza dei lavori del Consiglio europeo previsto per questa settimana hanno avuto la meglio, e non ce l’ho fatta. Me ne scuso con ciascuno di voi, e cercherò di farmi perdonare alla prima occasione utile. 
Desidero salutare il Presidente della Repubblica Sergio Mattarella, che anche quest’anno assiste alla cerimonia di apertura e che con la sua presenza sottolinea la centralità che i Comuni hanno nella nostra Repubblica. Ringrazio, come ho già fatto, il Presidente Decaro, i Vicepresidenti e tutta l’ANCI per questa occasione di incontro e confronto. Particolarmente saluto il Sindaco di Genova Bucci, che oggi ospita quest’Assemblea e che ha l’onore di essere il padrone di casa. Ma soprattutto il mio saluto speciale va ai Sindaci presenti, che colorano di bianco, rosso e verde il padiglione blu della Fiera di Genova. È uno spettacolo bellissimo, forse visto da qui è ancora più bello, che scalda il cuore. 
Voglio fare anche i complimenti all’ANCI per il titolo di quest’Assemblea: “Tre colori sul cuore”. Penso che sia un titolo estremamente evocativo perché riassume in fondo quello che è un Sindaco: il portabandiera di una comunità, il primo difensore dei cittadini, la prima fila dell’impegno politico, il volto più prossimo dello Stato. E in una Nazione come la nostra – la Nazione dei campanili, dei borghi, delle identità – i Sindaci ricoprono un ruolo fondamentale perché mantengono viva la connessione tra le Istituzioni e le comunità locali, sono coloro che incoraggiano e sostengono, che ascoltano e risolvono i problemi concreti. Non lo dico per piaggeria, ma perché sono convinta che fare il Sindaco sia in assoluto uno dei mestieri più difficili che si possano fare. Se fatto come si deve, è un mestiere che non conosce pause, ti assorbe completamente e vuol dire lavorare per trovare – spesso con mezzi insufficienti – soluzioni a qualsiasi tipo di problema. Il Sindaco si prende cura delle persone e della comunità che gli è stata affidata. È un po’ come una missione, e va portata avanti con determinazione, con umiltà, nonostante le difficoltà e le emergenze, sempre più continue nella nostra quotidianità. Per cui, lo ribadisco per dire che di tutto questo il Governo è profondamente grato a ciascuno di voi.
Come il Presidente della Repubblica ha ricordato in più occasioni, voi avete un compito decisivo: concorrere a garantire, insieme alle altre Istituzioni in cui si articola il nostro Stato, il rispetto del principio costituzionale della pari dignità dei cittadini. In particolare, voi siete il primo motore per superare gli squilibri e le disparità che ci sono nella nostra Nazione tra i territori. E assicurare così coesione e unità. Però per portare avanti questo lavoro così importante dovete poter contare sugli strumenti adeguati a farlo. E noi, in questo primo anno di governo, abbiamo iniziato insieme all’ANCI, insieme ai Sindaci, un percorso per rispondere a questa esigenza per non lasciare i Comuni da soli davanti alle difficoltà, alle emergenze e alle sfide che questo tempo ci pone. Certo, non è mai mancata la discussione tra noi, a volte è stata anche abbastanza schietta, ma il confronto è una ricchezza alla quale non dobbiamo mai rinunciare per trovare soluzioni concrete ai problemi. Perché alla fine il nostro obiettivo comune per ciascuno di noi, a qualsiasi livello, è difendere l’interesse degli italiani. 
Il Governo presterà la massima attenzione anche alle osservazioni, alle suggestioni, alle richieste, critiche comprese ovviamente, che emergeranno dai vostri lavori di questi giorni. E ne faremo tesoro come abbiamo sempre fatto. 
Venendo ai tanti temi in discussione in quest’Assemblea, non posso non partire dal ruolo dei Comuni nella messa a terra del Piano Nazionale di Ripresa e Resilienza. I Comuni sono i soggetti attuatori di una molteplicità di interventi che valgono, complessivamente, 40 miliardi di euro. È una quota consistente del PNRR che richiede ai Comuni uno sforzo non indifferente, anche per far fronte alle criticità e ai tanti ostacoli che sono emersi nella fase di attuazione. Mettere a terra gli interventi previsti dal Piano non è stata una sfida facile per nessuno e se siamo riusciti ad ottenere importanti risultati - il rispetto degli obiettivi, il pagamento della terza rata e l’ok alle modifiche della quarta - lo dobbiamo soprattutto al lavoro che abbiamo portato avanti in questi mesi insieme. Il ruolo dei Comuni è stato decisivo e il Governo ve ne è assolutamente riconoscente.
Ci sono ancora tante difficoltà che le Amministrazioni locali incontrano in termini di capacità di programmazione e di spesa. Sono ostacoli, sul breve periodo, che derivano dalla mancanza di risorse umane e dalla carenza di competenze gestionali e tecniche. Alle difficoltà che già conosciamo nel reperire risorse qualificate si aggiunge il carattere temporaneo delle formule di ingaggio, che di certo non aiuta e rende tutto poco attrattivo. È un problema che non interessa solo gli enti locali ma che anche le Amministrazioni centrali dello Stato hanno potuto verificare. Come sapete, per iniziare a risolvere questo problema, il Governo ha inserito nel Decreto Sud una specifica norma per rafforzare la capacità amministrativa delle Regioni, delle Città metropolitane, delle Province, delle Unioni dei Comuni e dei Comuni del Sud e che permetterà - utilizzando le risorse di un programma finanziato dalla Commissione europea - di assumere a tempo indeterminato entro il 2029 2200 funzionari. Funzionari che riceveranno una formazione di alto livello e che saranno molto utili per velocizzare l’impiego dei fondi europei di investimento.
Abbiamo poi scelto di ridare nuova centralità alla Cabina di regia del PNRR, di farla funzionare come era necessario e di renderla lo strumento per definire un percorso chiaro e condiviso. È una piccola rivoluzione, che ci ha permesso di fare costantemente insieme il punto sullo stato di avanzamento del Piano, di trovare insieme le soluzioni migliori ai problemi che incontravamo. Dalla Cabina di regia nasce anche il percorso che ha poi portato alla proposta di revisione del Piano Nazionale di Ripresa e Resilienza. 
Una proposta, lo abbiamo detto in molte occasioni ma è sempre utile ribadirlo, che non sottrae risorse ai programmi previsti dal Piano ma che prevede lo spostamento di alcuni investimenti ad altre fonti di finanziamento, come per esempio il Piano complementare al PNRR e i fondi delle politiche di coesione. Lo dico perché si è detto e si è scritto molto su questo, a volte – consentitemelo – senza cognizione di causa dei documenti, ma noi abbiamo fatto questa scelta proprio per mettere in sicurezza quegli interventi strategici per i territori ma che rischiavano di essere compromessi dall’orizzonte temporale che è previsto dal completamento del Piano, il 30 giugno 2026.
Questo lavoro ci permetterà di rispettare, ad esempio, gli obiettivi legati alla realizzazione di nuovi asili nido, scuole dell’infanzia e servizi di educazione e cura per la prima infanzia. Cito questo tema specifico perché lo considero indicativo di come abbiamo lavorato in questi mesi. Come sapete, il PNRR prevede su questo capitolo 4,6 miliardi di euro. Uno stanziamento molto importante che però rischiavamo di compromettere per tutta una serie di criticità connesse all’ammissibilità di alcuni interventi. Per questo ci siamo fatti carico del problema, abbiamo proposto alla Commissione europea una modifica per rivedere l’obiettivo intermedio, abbiamo eliminato la previsione dell’aggiudicazione di tutti gli interventi entro il primo semestre 2023 e abbiamo trovato 900 milioni di euro aggiuntivi per un nuovo bando. Tutto questo ci permetterà non solo di rispettare l’obiettivo finale del Piano, ma di rafforzarlo. È stato un grande lavoro di squadra, e ringrazio l’ANCI per il contributo che ha dato in questo senso. Questo Governo considera centrale la collaborazione con gli Enti locali, e segnatamente con i Comuni. E i frutti di questa collaborazione si sono visti in questi mesi. Penso all’emendamento proposto dall’ANCI e accolto dal Governo per prevedere specifiche risorse alle Città metropolitane nell’ambito degli Accordi di coesione, che è il nuovo strumento negoziale di programmazione voluto dal Governo per valorizzare le risorse legate ai piani di investimento nazionali ed europei e agire sulle leve di sviluppo dei territori. Penso anche all’attenzione che stiamo rivolgendo alle aree interne della Nazione: per la prima volta abbiamo istituito una cabina di regia che coinvolgerà tutti i livelli di governo e lavorerà per scrivere insieme il primo Piano nazionale di sviluppo delle aree interne. In questa strategia rientra anche il ddl approvato ieri in via preliminare in Consiglio dei ministri sulle zone montante. Vogliamo prenderci cura di quei territori a rischio spopolamento e garantire risposte veloci, in termini di servizi, alle specifiche esigenze di ciascun territorio.
In apertura mi sono scusata per non aver rispettato la promessa di essere presente fisicamente alla vostra Assemblea. Impegno che mi ero presa parlando a tutti voi riuniti a Bergamo. In quell’occasione, avevo affrontato un tema che mi stava –ci stava- particolarmente a cuore e che mi ero impegnata ad affrontare. Mi riferisco alla questione della responsabilità degli amministratori locali e al fenomeno della “burocrazia difensiva”, della “paura della firma”, che paralizza l’attività amministrativa dei Comuni e impedisce di dare risposte ai cittadini, alle famiglie e alle imprese. Quella promessa l’ho mantenuta. Il Governo ha infatti approvato un pacchetto di norme che interessa anche l’abuso d’ufficio e che ora è all’esame del Parlamento. Ed è un intervento che abbiamo ritenuto necessario per dare regole certe e garantire che i Sindaci possano portare avanti, senza paura, la missione che i cittadini hanno affidato loro. 
Presidente Decaro, cari Sindaci, siete a Genova, città natale di alcuni tra i più grandi personaggi che hanno fatto la storia d’Italia. Uno di questi è Goffredo Mameli, l’autore di quel Canto che ci fa sentire tutti parte di una sola comunità, che molti amano cantare con la mano destra sul cuore, e voi, con la mano su quella fascia Tricolore che riassume il vostro impegno, la vostra dedizione, il vostro spirito di servizio. Penso che sia l’esempio più bello, il luogo più bello, per celebrare insieme quello che siamo. Quindi viva l’Italia, viva i Sindaci italiani! Grazie a tutti e scusatemi ancora.
 
",2023-10-24,https://www.governo.it/it/articolo/videocollegamento-con-la-40-assemblea-annuale-anci/24029
Intervento del Presidente Meloni al Vertice del Cairo per la Pace,"Presidente Al-Sisi, la ringrazio per la velocità e la determinazione con le quali ha inteso organizzare questa conferenza.
Conferenza che io considero molto importante dopo il terribile attacco di Hamas lo scorso 7 ottobre che, dobbiamo ricordare, si è abbattuto contro civili inermi con una efferatezza senza precedenti, che lascia inorriditi e che dal nostro punto di vista è giusto condannare senza ambiguità. 
Per l'Italia era doveroso partecipare a questa Conferenza, per il ruolo che storicamente l’Italia svolge come ponte di dialogo tra Europa, Mediterraneo, Medio Oriente. E lo era per le possibilità che questo Vertice prospetta, nonostante le posizioni di partenza possano a tratti sembrare distanti perché, se anche i nostri punti di vista di partenza non fossero perfettamente sovrapponibili, perfettamente sovrapponibile è il nostro interesse, l'interesse di tutti i leader seduti attorno a questo tavolo. E cioè l'interesse a che quello che sta accadendo a Gaza non diventi un conflitto molto più ampio, non si trasformi in una guerra di religione, in uno scontro tra civiltà, rendendo vani gli sforzi che pure coraggiosamente in questi anni sono stati fatti in senso contrario per normalizzare i rapporti.
Perché l'impressione che ho io - e lo dirò con la franchezza che mi è propria - è che, per le modalità con le quali si è svolto, fosse questo il vero obiettivo dell'attacco di Hamas: non difendere il diritto del popolo palestinese, ma costringere ad una reazione contro Gaza che minasse alla base ogni tentativo di dialogo e creasse un solco incolmabile tra i Paesi Arabi, Israele, l'Occidente, compromettendo definitivamente pace e benessere per tutti i cittadini coinvolti, compresi quelli che si dice di voler difendere e rappresentare. 
Significa che il bersaglio siamo tutti noi. E io non credo che noi possiamo cadere in questa trappola: sarebbe una cosa molto, molto stupida. 
È la ragione per la quale io credo che sia importante essere qui, per la quale credo sia molto importante continuare a dialogare e ragionare. 
Io credo che ci siano alcuni punti fermi da ribadire.
Il primo. Il terrorismo ha colpito il mondo musulmano più di quanto abbia colpito l'Occidente. Le azioni terroristiche che si sono succedute nel tempo hanno, di fatto, indebolito le legittime istanze dei popoli, soprattutto nel mondo musulmano. In questa dinamica si inserisce la scelta di Hamas che usa il terrorismo per impedire qualsiasi dialogo e qualsiasi prospettiva di arrivare, anche per il popolo palestinese, a una soluzione concreta. 
Ma nessuna causa giustifica il terrorismo. Nessuna causa giustifica azioni scientemente studiate per colpire civili inermi. Nessuna causa giustifica donne massacrate e neonati decapitati volutamente ripresi con una telecamera. Nessuna causa. 
Di fronte ad azioni di questo tipo, uno Stato è pienamente legittimato a rivendicare il suo diritto all'esistenza, alla difesa, alla sicurezza dei propri cittadini e dei propri confini. 
Ma - punto secondo - la reazione di uno Stato non può e non deve mai essere motivata da sentimenti di vendetta. Per questo gli Stati sono quello che sono, sono il nostro punto di riferimento. Uno Stato fonda la sua reazione sulla base di precise ragioni di sicurezza, commisurando la sua forza, tutelando la popolazione civile. Questo è il confine nel quale la reazione di uno Stato di fronte al terrorismo deve rimanere e io sono fiduciosa che sia anche la volontà dello Stato di Israele. 
Punto terzo. La nostra priorità immediata resta l'accesso umanitario, che è indispensabile per evitare ulteriori sofferenze della popolazione civile, ma anche esodi di massa che contribuirebbero a destabilizzare questa Regione. È qualcosa di cui non abbiamo bisogno. 
Considero molto importante il lavoro di mediazione che è stato fatto da diversi degli attori presenti a questa Conferenza in questo senso. Considero molto importante la decisione della Commissione europea di triplicare gli aiuti umanitari a Gaza, portandoli a oltre 75 milioni di euro. Anche l'Italia lavora per aumentare gli aiuti bilaterali, ma chiaramente l'aumento di risorse deve essere accompagnato da un rigidissimo controllo su chi utilizza quelle risorse. 
Sono incoraggianti le novità che arrivano da questa mattina. Presidente Al-Sisi la ringrazio anche per questo.
Siamo molto preoccupati per la sorte degli ostaggi nelle mani di Hamas, tra questi come sapete ci sono anche degli italiani, e noi chiediamo l'immediato rilascio di tutti gli ostaggi, a partire chiaramente da donne, bambini, anziani. 
È importante continuare a lavorare insieme per l'uscita da Gaza dei soggetti fragili e dei civili stranieri. 
E, su tutto, noi dobbiamo fare l'impossibile per evitare una escalation di questa crisi, per evitare di perdere il controllo di quello che può accadere, perché le conseguenze sarebbero inimmaginabili. 
E il modo più serio per ottenere questo obiettivo è la ripresa di un'iniziativa politica per una soluzione strutturale della crisi sulla base della prospettiva dei due popoli e due Stati. Una soluzione che deve essere concreta e deve, a mio avviso, avere una tempistica definita. 
Il popolo palestinese deve avere il diritto a essere una Nazione che si governa da sé, in libertà, accanto a uno Stato di Israele al quale deve essere pienamente riconosciuto il diritto all'esistenza e il diritto alla sicurezza.
Su questo l'Italia è pronta a fare assolutamente tutto ciò che è necessario. 
Grazie ancora Presidente. 
 
",2023-10-21,https://www.governo.it/it/articolo/intervento-del-presidente-meloni-al-al-vertice-internazionale-del-cairo-la-pace/23995
"Vertice del Cairo per la Pace, il punto stampa del Presidente Meloni","Domanda: [inaudibile]
Presidente Meloni: Con Abbas ci siamo detti quello che diciamo anche fuori, che bisogna lavorare per una de-escalation, che credo sia anche il modo più serio per lavorare su una de-escalation vera: continuare a lavorare, come io ho detto anche nello speech che avrete sentito, su una soluzione di lungo termine; che quella soluzione può essere solamente la soluzione dei due Stati; c’è un lavoro pregresso che è stato fatto, che va ripreso e che secondo me va costruito anche con una tempistica decisa. 
Chiaramente ci vuole un grande impegno della comunità internazionale, non facile se prima non si riesce a dare risposte che, secondo me, possono partire da una parte dal tema degli aiuti umanitari per la Striscia -su cui l'Italia lavora, l'Unione Europea come sapete ha triplicato l'ammontare degli aiuti -, dall'altra parte un lavoro importante va fatto sul tema degli ostaggi, che sarebbe un altro segnale significativo. È un lavoro molto delicato che però bisogna continuare a fare. E credo che sia soprattutto un lavoro di dialogo che va fatto tra i Paesi occidentali e i Paesi arabi. 
Domanda: A proposito degli ostaggi, Abbas ha chiesto che vengano liberati da una parte e dall'altra. L'ha ribadito anche nella conversazione con lei?
Presidente Meloni: Ma guardi, tutto quello che si può fare per cercare di impedire una escalation, secondo me è buono e giusto. La cosa più importante che va fatta secondo me ed è la ragione per la quale io sono qui oggi, è capire che siamo tutti sulla stessa barca: la mia idea di quello che è accaduto, per le modalità con cui Hamas ha attaccato Israele, è che la causa palestinese non c'entri assolutamente nulla. Quello che si sta perseguendo è una jihad islamica; quello che si sta perseguendo è il tentativo di impedire un processo di normalizzazione nel Medio Oriente. E quindi il target di quell'aggressione non era semplicemente Israele, ma anche le Nazioni arabe che avevano tentato di fare dei passi in avanti nella normalizzazione dei rapporti con Israele, perché per alcuni la strategia è una strategia di lungo periodo, che per cancellare Israele vuole renderla una terra inospitale. Chiaramente degli accordi che normalizzano i rapporti in quel territorio sono totalmente controproducenti per questa strategia e per questo andavano fermati. 
Ma significa che l'Europa, Israele, l'Occidente, gli Stati Uniti e - non lo so - le monarchie del Golfo sono tutti sulla stessa barca. E per questo è molto importante che noi continuiamo a dialogare con queste Nazioni, perché ci sarà, e c'è secondo me dall'inizio, un tentativo e una strategia di divisione, di creare la guerra di religione, lo scontro tra civiltà. Non lo deve diventare perché non lo è. Voi avete visto che dall'inizio io ho parlato soprattutto con questi Paesi, con i Paesi del Golfo, con i Paesi del Nordafrica, con i Paesi mediterranei, con i Paesi arabi. Credo che sia fondamentale continuare a portare avanti questa strategia, è la cosa più preziosa che abbiamo, e quindi anche la presenza anche a livello di leader per l'Italia. Io ho fatto questa scelta volutamente e, secondo me, i leader devono esserci in questi momenti. Poi non si otterranno oggi risultati concreti, già l'apertura del valico di Rafah è un risultato concreto: è stato possibile forse anche perché qui c'era una conferenza. Piccoli passi a piccoli passi, ma non bisogna smettere di dialogare con questi Paesi, non bisogna cadere in una trappola che secondo me è stata confezionata.
Domanda: Cosa chiederà a Netanyahu? 
Presidente Meloni: Io a Netanyahu voglio fare questo ragionamento. Ovviamente voi sapete come noi difendiamo il diritto di Israele a esistere, il diritto di Israele a difendersi, il diritto di Israele, anche di fronte a scene che abbiamo visto di totale disumanizzazione del popolo ebraico. Questa è la cosa che secondo me non è stata pienamente colta. In quelle immagini c'era un antisemitismo che viene molto prima della questione israelo-palestinese e quindi noi difendiamo il diritto di Israele a esistere, a difendersi, a garantire la sicurezza per i suoi cittadini. Ma anche qui, credo che il modo migliore, anche per difendere il diritto di Israele, sia non consentire l'isolamento di Israele dalle Nazioni che hanno lavorato per un processo di normalizzazione, e quindi il più possibile impedire che il conflitto si propaghi perché questo secondo me è il disegno che hanno alcuni che hanno mosso diciamo il primo attacco di Hamas.
Domanda: Presidente ma questa tragedia potrebbe essere il punto di non ritorno per fare dei passi in avanti sui due Stati? 
Presidente Meloni: Sicuramente. Io penso che sì, penso che oggettivamente tutti dobbiamo assumerci le nostre responsabilità. E non possiamo negare che in questi anni siamo stati più attenti ad altre priorità sul piano internazionale e che quindi non sono stati fatti, forse, tutti gli sforzi che erano necessari per mandare avanti un processo che era maturo. Perché è maturo. Purtroppo noi sempre quando siamo sull'orlo del baratro ci occupiamo seriamente delle questioni. Nella tragedia può essere un'occasione, bisogna coglierla. Per cui spero che ci sia responsabilità, da questo punto di vista, da parte di tutta la comunità internazionale - ma mi pare di coglierla - per accelerare sul processo, per dare, come dicevo, anche una tempistica chiara di quello che deve accadere, perché altrimenti si rischia che oggi otteniamo una soluzione temporanea e poi ricominciamo a occuparci prevalentemente di altro.
E se non si trova una soluzione che è strutturale, è ciclico quello che accade e che accadrà anche nel futuro e non è distante da quello che vediamo accadere in questi giorni. 
Domanda: Presidente, lungi da noi inserirci nella sua privacy, come sta? Quanto le è costato oggi venire qui?
Presidente Meloni: Sto molto bene, faccio il mio lavoro come sempre.
 
",2023-10-21,https://www.governo.it/it/articolo/vertice-internazionale-del-cairo-la-pace-il-punto-stampa-del-presidente-meloni/23996
"Conferenza stampa del Consiglio dei Ministri n. 54, intervento del Presidente Meloni","Buongiorno a tutti, grazie di essere qui. 
Il Consiglio dei Ministri, che per la verità è ancora in corso per gli altri provvedimenti, ha varato questa mattina la Manovra di bilancio per il 2024. Noi siamo intanto venuti qui a fare la conferenza stampa perché, particolarmente io, alle 11.30 ricevo a Palazzo Chigi il Re di Giordania che in questa particolare situazione internazionale considero cosa molto importante e quindi faccio la mia introduzione sulla Legge di Bilancio e poi lascio la parola ai due Vice Premier, al Ministro dell'Economia, al Vice Ministro, che rimangono qui anche per rispondere alle vostre domande.
Abbiamo varato la Manovra di bilancio per il 2024, il Consiglio dei Ministri lo ha fatto a tempo di record, perché era convocato alle 9.30, è cominciato poco dopo, e quindi la Legge di bilancio è stata approvata in poco più di un'ora, a dimostrazione dell'unità di vedute del Consiglio dei Ministri e della maggioranza che sostiene il Governo. 
È una Manovra per complessivi 24 miliardi, poco meno di 24 miliardi, che sono il frutto di quasi 16 miliardi di extragettito e per il resto di tagli di spese. È una Manovra che io considero molto seria, molto realistica, che non disperde risorse ma le concentra su alcune grandi priorità, continuando a seguire una visione che questo Governo ha messo in campo dall'inizio del suo mandato, nonostante un quadro che è abbastanza complesso: nel 2024 avremo circa 13 miliardi di euro di maggiori interessi sul debito da pagare, in forza delle decisioni assunte dalla Banca Centrale europea, e circa 20 miliardi di euro di superbonus. L'aumento dei tassi di interesse e il superbonus fanno complessivamente più della Manovra di bilancio. Ciò nonostante, riusciamo a confermare i provvedimenti che avevamo varato lo scorso anno e andiamo avanti lavorando sostanzialmente sulle stesse priorità.
Quali sono queste priorità? Quelle che avevamo annunciato vengono confermate. 
La prima è difendere il potere d'acquisto delle famiglie, ovvero più soldi in busta paga per i cittadini con redditi medio-bassi. Lo facciamo confermando per l'intero 2024 il taglio del cuneo contributivo che avevamo disposto lo scorso maggio, che vi ricordo essere di 6 punti percentuali per chi ha redditi fino a 35 mila euro, di 7 punti percentuali per chi ha redditi fino a 25 mila euro. È un aumento in busta paga che mediamente corrisponde a circa 100 euro al mese e coinvolge una platea di circa 14 milioni di cittadini. È il provvedimento più corposo perché cuba circa 10 miliardi per l'intero anno. 
A questo aggiungiamo l'anticipo della riforma dell'IRPEF che avevamo previsto nella Delega fiscale, cominciando anche qui dagli scaglioni più bassi. Di fatto, eliminiamo il secondo scaglione e quindi estendiamo il primo, quello che prevede una tassazione al 23% e che oggi è previsto per i redditi fino a 15 mila euro fino a tutto il secondo scaglione. Quindi si paga il 23% fino a 28mila euro di reddito. È una misura che chiaramente serve a rafforzare il taglio del cuneo, che vale ulteriori 4 miliardi e prevede ovviamente un ulteriore beneficio. Con una precisazione: il beneficio entra in vigore per tutti, cioè è, come dicevo, un anticipo di una riforma fiscale che complessivamente intendiamo portare avanti, ma per ora noi lo sterilizziamo per i redditi più alti, cioè per i redditi che rientrano nella quarta aliquota al di sopra dei 50mila euro; noi sterilizziamo il beneficio con una franchigia sulle detrazioni fiscali, se non vado errata: Maurizio (Leo, viceministro dell’economia, ndr), poi se sbaglio mi correggi. 
Quindi è una misura che vedranno in busta paga solamente i redditi medio-bassi, a conferma del fatto che le poche risorse delle quali disponiamo le vogliamo concentrare su chi ha maggiormente bisogno. Ovviamente la misura si applica anche ai pensionati, ci consente di continuare il nostro lavoro di sostegno alle pensioni più basse; si aggiunge a questa misura, sulle pensioni particolarmente, la rivalutazione delle pensioni in rapporto all'inflazione, altra misura che cuba complessivamente circa 14 miliardi di euro. 
Sulla rivalutazione delle pensioni, in rapporto al dato inflazionistico, abbiamo lavorato più o meno come avevamo fatto lo scorso anno. Rivalutiamo al 100% le pensioni fino a 4 volte il minimo, al 90% quelle da 4 a 5 volte il minimo e poi a scendere man mano che, ovviamente, aumenta l'importo della pensione. Viene confermata la super-rivalutazione delle pensioni minime per gli over-75. 
Sempre sulle pensioni - poi su questo magari entra più nel merito il Ministro dell'Economia - interveniamo su alcune situazioni di squilibrio e vogliamo dare un segnale, abbiamo cominciato a dare un segnale sulle pensioni delle quali, diciamo così, non si è mai occupato nessuno. Cioè: avendo sempre i governi dato la priorità, ovviamente, a chi era in pensione, si è continuato a lavorare soprattutto su chi era prevalentemente nel sistema retributivo, ritenendo che chi è completamente nel contributivo, cioè le future pensioni, potesse essere un problema da rinviare, del quale poi qualcuno si sarebbe occupato. 
Il problema è che questo sta creando e crea degli squilibri e delle disparità che sono obiettivamente dal nostro punto di vista sbagliate; per cui, ad esempio, una misura che abbiamo introdotto è quella di eliminare il vincolo che prevede che chi è nel contributivo possa andare in pensione una volta raggiunta l'età prevista solo se ha raggiunto un importo pensionistico pari a 1,5 volte la pensione sociale. Cioè: se l'importo di una pensione, che è frutto di contributi e che quindi è del pensionato, è inferiore a 1,5 volte la pensione sociale, io non ho diritto più ad andare in pensione quando l'età me lo consente, vado in pensione oltre i 70 anni. Secondo noi questa misura non è una misura corretta e abbiamo rimosso questo vincolo.
Aggiungo, sempre sul tema delle pensioni, che Ape Sociale e Pensione Donna vengono sostituiti da un unico fondo per la flessibilità in uscita che consente di andare in pensione a 63 anni con 36 anni di contributi per i caregiver, per i disoccupati, per i lavori gravosi e per i disabili; e con 35 anni, come prevedeva Opzione Donna, per le donne.
Sempre rimanendo in tema di sostegno ai salari, un'altra misura che cuba una somma significativa di questa Legge di Bilancio riguarda il tema degli aumenti contrattuali del pubblico impiego. Ci sono complessivamente oltre 7 miliardi di euro a disposizione del Ministro Zangrillo, particolarmente per gli aumenti contrattuali. Oltre 2 miliardi di euro riguardano il tema della sanità, 5 miliardi di euro sono per i rimanenti settori, ma io voglio dire con chiarezza e tutto il Governo concorda su questo, che per noi la priorità quest'anno è soprattutto il rinnovo del contratto del comparto sicurezza. Io penso che non si possa più accettare una realtà nella quale un poliziotto prende di straordinario poco più di 6 euro l'ora, che è meno di quanto prende un collaboratore domestico, e penso che su questo bisogna intervenire. 
Quindi la priorità per noi è il rinnovo del comparto difesa e sicurezza, ma - come dicevo - oltre a questi 5 miliardi ce ne sono 2,3, se non vado errata, sul tema della sanità. Sulla sanità ci sono 3 miliardi in più rispetto a quanto previsto. Questi 3 miliardi sono destinati tutti a un'unica priorità, che per noi è l'abbattimento delle liste d'attesa. Ed è una priorità che intendiamo perseguire con due misure: il rinnovo, anche qui, del contratto del comparto sanitario; e la detassazione, sia degli straordinari che dei premi di risultato legati a obiettivi di abbattimento delle liste d'attesa. Cioè, tutti i 3 miliardi vanno a concentrarsi su un unico grande obiettivo che è l'abbattimento delle liste d'attesa. 
Qui, però, sul tema del Fondo Sanitario mi corre l'obbligo di fare qualche precisazione, perché io nei giorni scorsi ho sentito un po' di tutto, vedo molte polemiche sul fatto che noi avremmo tagliato i fondi alla sanità. Mi corre l'obbligo di segnalare che, con i quasi 136 miliardi di euro che raggiunge quest'anno il Fondo Sanitario Nazionale, noi raggiungiamo il più alto investimento mai previsto per la sanità; cioè noi quest'anno mettiamo - come dicevo - quasi 136 miliardi. 
Per capirci, nel 2019, prima che entrasse in vigore il Covid, il Fondo Sanitario ammontava a 115 miliardi di euro, sono 20 miliardi di euro in meno. Negli anni del Covid, il Fondo Sanitario viaggiava tra i 122 e i 127 miliardi di euro, vaccini compresi e quindi mi sembra un po' forte sostenere che con 136 miliardi questo Governo taglia la sanità. Poi, certo, si può fare il giochetto che è stato fatto di dire che scende in rapporto al Prodotto Interno Lordo, perché ci sono stati anni precedenti nei quali il PIL scendeva e adesso fortunatamente sale, e quindi l'incidenza è sicuramente diversa: ma è una buona notizia che il PIL salga e quindi voglio dire che le bugie che ho sentito poi alla fine non corrispondono alla realtà delle cose. 
L'altro grande obiettivo sul quale concentriamo le risorse è, come abbiamo già fatto lo scorso anno, la famiglia, con particolare attenzione all'incentivo alla natalità. Oltre ai provvedimenti dello scorso anno che confermiamo -  ricorderete che lo scorso anno noi abbiamo aumentato l'assegno unico e abbiamo introdotto un'ulteriore mensilità di congedo parentale retribuito all'80% - non confermiamo il taglio dell'IVA sui prodotti per la prima infanzia, perché purtroppo è stato nella stragrande maggioranza dei casi assorbito da aumenti di prezzo e quindi non penso che valga la pena di rinnovare questa misura.
Aggiungiamo tre ulteriori misure per un importo di un ulteriore miliardo di euro. Quali sono queste misure? La prima è che continuiamo a lavorare sul congedo parentale. Quindi oggi noi abbiamo i cinque mesi di congedo di maternità retribuiti al 100%, lo scorso anno abbiamo aggiunto un mese di congedo parentale utilizzabile dalla madre o dal padre entro i sei anni di vita del bambino retribuito all'80%, con questa Legge di Bilancio aggiungiamo un ulteriore mese utilizzabile fino a sei anni di vita del bambino, utilizzabile dalla madre o dal padre, retribuito al 60%; e poi rimangono gli otto mesi retribuiti al 30% che sono già in vigore per legge. Quindi facciamo un ulteriore passo sul congedo parentale.
Aumentiamo in modo significativo il fondo per gli asili nido: il nostro obiettivo è dire che al secondo figlio l’asilo nido è gratis. Questo è come vogliamo spendere le risorse: sono circa 150-180 milioni di euro che rafforzano il fondo sugli asili nido.
La misura più significativa, secondo me, di questo miliardo di euro riguarda il tema della decontribuzione delle madri. Cioè, noi prevediamo che le madri con due figli o più non paghino i contributi a carico del lavoratore. Voi sapete che i contributi previdenziali vengono pagati un terzo dal lavoratore e due terzi dal datore di lavoro. La quota del lavoratore per le madri che hanno due o tre figli la paga lo Stato, ovviamente con dei limiti. Il limite è per le madri con due figli fino a quando il secondo figlio, cioè il più piccolo, ha 10 anni; per le madri con tre o più figli, fino a quando il figlio più piccolo ha 18 anni. 
Il concetto che noi vogliamo stabilire è che una donna che mette al mondo almeno due figli, in una realtà nella quale noi abbiamo disperato bisogno di invertire i dati sulla demografia, ha già offerto un importante contributo alla società. E quindi lo Stato cerca di compensare pagando i contributi previdenziali, facendo una cosa che non solo aiuta anche in termini di riconoscimento pensionistico, ma che aiuta anche a smontare il racconto per il quale favorire la natalità è un disincentivo al lavoro delle donne. Noi vogliamo dire esattamente il contrario, vogliamo dire che le due cose possono stare perfettamente insieme e che vogliamo incentivare, ovviamente per chi mette al mondo dei figli e nel caso in cui voglia lavorare. 
Ci sono poi una serie di altri provvedimenti e vado alla conclusione. Ricorderete che lo scorso anno eravamo intervenuti in maniera significativa sul fringe benefit, anche qui rendiamo la misura strutturale con delle modifiche: rimane il fringe benefit - che come sapete è l'una tantum che il datore di lavoro può dare al lavoratore - è una misura detassata, la portiamo per il 2024 a 2.000 euro per i lavoratori con figli, lo portiamo fino a 1.000 euro - attualmente è circa 258 - per tutti gli altri lavoratori. 
Viene confermata la carta “Dedicata a te” anche per il 2024, sempre una misura che serve a combattere l’inflazione particolarmente per le famiglie più fragili. Dopo di che un’altra misura a cui io tengo molto è l'introduzione del principio “più assumi meno paghi”. Questa è una delle misure che sono scritte nel nostro programma. In buona sostanza, introduciamo per le imprese una super deduzione del costo del lavoro per chi assume a tempo indeterminato, pari al 120% per tutte le assunzioni a tempo indeterminato; arriva fino al 130% per chi assume mamme, under 30, percettori di reddito di cittadinanza e persone con invalidità. In buona sostanza, anche qui il principio che stiamo cercando di applicare per le aziende è: più è alta l'incidenza di mano d’opera, più alta l’incidenza di dipendenti che si ha in rapporto al fatturato, meno tasse si devono allo Stato. 
Questa misura sostituisce la decontribuzione che era prevista solo per giovani e donne, ma si somma con la decontribuzione per chi assume nel Mezzogiorno che è prevista nel decreto sulla Zona Economica Speciale unica del Mezzogiorno. Nella Manovra di bilancio ci sono 2 miliardi di euro che servono a coprire la Zona Economica Speciale e il Mezzogiorno, che è una norma che consente in tutto il Mezzogiorno di avere importanti crediti d'imposta e anche norme sulla decontribuzione: i contorni lì sono ancora da definire, perché dipende dalla decisione che la Commissione europea porterà avanti sul temporary framework, ma in questo caso nel Mezzogiorno l'impatto sarà ancora più significativo.
L'ultima cosa riguarda il tema del lavoro autonomo, perché anche qui abbiamo iniziato un lavoro importante lo scorso anno, particolarmente sulla tassa piatta, sull'aumento dell'importo per la tassa piatta al 15% per i lavoratori autonomi. Viene ovviamente confermata questa misura. Viene prorogata per altri tre anni una norma che io considero molto importante, l'indennità straordinaria di continuità reddituale e operativa che di fatto è un equivalente, una sorta di cassa integrazione anche per i lavoratori autonomi e quindi risponde al principio che un lavoratore è un lavoratore e va tutelato indipendentemente dal tipo di contratto o di mansione che svolge, e abbiamo anche ampliato il reddito previsto per poter usufruire di questo ammortizzatore sociale. 
Altra cosa molto importante che è all'interno delle altre norme che abbiamo approvato insieme alla Manovra è che, per la prima volta, quest'anno i lavoratori autonomi non dovranno pagare l'anticipo dell'IRPEF tutto insieme a novembre ma potranno, se vorranno, rateizzarlo in cinque rate da gennaio fino a giugno. Altra misura che io credo possa essere molto ben considerata dai lavoratori autonomi. 
Io mi devo per forza di cose fermare qui, spero di aver detto tutto correttamente. Do la parola al Ministro dell’Economia, ai Vice Premier, al Vice Ministro Leo. Ringrazio tutti e ringrazio il Consiglio dei Ministri perché la gran parte di questo lavoro è stato fatto anche chiedendo sacrifici ai Ministeri. Da Palazzo Chigi in poi tutti abbiamo tagliato qualcosa nelle nostre spese, nel nostro funzionamento, altrimenti non avremmo potuto tirare fuori queste risorse per le famiglie, per i lavoratori, per i pensionati. Credo che sia un grande segnale di serietà ma anche di disponibilità che tutto il Consiglio dei Ministri, che tutta la maggioranza, che i Vice Premier hanno messo insieme.
Io sono molto fiera di questo lavoro che abbiamo fatto, sono molto fiera del risultato di questa Manovra, sono molto fiera di dire ancora una volta che c'è un Governo che non spreca risorse in cose inutili, che non spreca risorse in mille rivoli, che concentra le sue risorse su obiettivi chiari che si è dato, che continua a perseguire anno per anno, cercando di fare ogni anno un pezzetto e un altro passo in avanti. 
A me pare questo il segnale di maggiore serietà che si può dare agli italiani che ci guardano e che hanno bisogno di quella serietà e a tutti gli altri che sono interessati a sapere che cosa facciamo. Quindi grazie davvero al Ministro Giorgetti, al Vice Ministro Leo, ai miei due Vice Premier, grazie a tutto il Consiglio dei Ministri. 
Scusatemi se non posso rimanere, purtroppo noi abbiamo dovuto fare il Consiglio stamattina perché il Ministro Giorgetti deve partire per un importante vertice internazionale, le cose si sono incastrate un po' così, però avete autorevolissime persone che risponderanno alle vostre domande. Grazie ancora, scusatemi.
 
",2023-10-16,https://www.governo.it/it/articolo/conferenza-stampa-del-consiglio-dei-ministri-n-54-intervento-del-presidente-meloni/23933
"Visita in Mozambico, punto stampa del Presidente Meloni","Domanda: Qual è l'obiettivo della visita? 
Presidente Meloni: L'obiettivo della visita è rafforzare un partenariato molto forte che noi abbiamo con il Mozambico, un'antica amicizia, che risale addirittura prima della guerra d'indipendenza e che oggi ha numerosi elementi strategici in comune. Sicuramente il tema energetico, una materia fondamentale che può legare molto di più il destino dell'Europa con il destino dell'Africa e quindi il destino di due Nazioni che sono state pioniere su questa materia in Africa e in Europa come Italia e Mozambico, ma poi sviluppare un partenariato che consenta al continente africano e a Nazioni come questa di poter valorizzare di più le tante risorse delle quali dispongono.
Dalla terra alle materie prime, e quindi l'agricoltura, il turismo e quindi la capacità di processare quelle materie prime. 
Questo Governo italiano ha dato dall'inizio del suo mandato una grande attenzione ai rapporti col continente africano e quindi un partenariato che è già solido secondo me anche con i rapporti personali che nascono e con una visione comune, una capacità di scambio comune sulle necessità, può sicuramente dare frutti ancora migliori per il futuro. 
Domanda: Il Governo di Israele ha suggerito di tornare casa -domanda poco comprensibile-, ma Hamas ha invitato i cittadini a restare. Si prepara un attacco, c'è il rischio di un’escalation? ha delle informazioni?
Presidente Meloni: Quello che posso dirle è che noi stiamo, in queste ore, lavorando con tutti gli attori della regione. Come ha visto io ho sentito nei giorni scorsi diversi Capi di stato e di governo non solo ovviamente Benjamin Netanyahu ma anche il primo ministro libanese, lo sceicco degli Emirati Arabi Uniti, del Qatar, il Presidente Al Sisi, il Re di Giordania. Stiamo cercando di scambiare informazioni e di mantenere i contatti a 360 gradi proprio per lavorare il più possibile per evitare un'escalation che possa portare a un conflitto regionale e quindi molto più esteso.
È una fase sicuramente molto delicata oggi il Ministro degli esteri -come voi sapete- Antonio Tajani è in Israele e sarà anche in Giordania. Credo che sia una fase nella quale sia a livello di alleati avete visto il Formato Quint l'altra sera, ma insomma ci stiamo sentendo anche bilateralmente sia a livello degli attori che possono essere coinvolti nella regione, bisogna mantenere le interlocuzioni al più alto livello possibile. 
Io confesso di essere abbastanza preoccupata dallo scenario generale, ma penso che c'è un lavoro che si possa fare e che non a caso stiamo facendo per evitare che il conflitto possa avere un'escalation che sfugge dal controllo.
Domanda: C'è un livello di allerta particolare in Italia?
Presidente Meloni: Non c’è attualmente un livello particolare di allerta ora in Italia. Una delle primissime cose che abbiamo fatto nel giorno degli attacchi atroci di Hamas è stato proprio quello di rafforzare la sicurezza, intanto dei luoghi sensibili, delle nostre comunità ebraiche. 
Chiaramente il rischio, io ve l'ho detto giorni fa, che ci possa essere un'emulazione guardi, io sono stata estremamente colpita e secondo me è un elemento di valutazione di questa vicenda dal fatto che i miliziani di Hamas volessero riprendere scene così atroci. È una cosa che secondo me deve fare riflettere nella dinamica di questi giorni e chiaramente questo può portare anche al rischio che qualcuno ritenga di dover emulare un tale terrore.
Tutti i nostri servizi di sicurezza sono su questo allertati, ovviamente. 
Credo che alcune valutazioni si debbano fare, anche sul tema di controllare chi entra e chi arriva, particolarmente sulla rotta balcanica, però è uno degli elementi sui quali lavoriamo incessantemente, anche la ragione per la quale oggi abbiamo stretto questa visita, che era molto importante, ma in una fase che è delicata, per cui da una parte non volevamo dare un segnale che magari sarebbe stato colto come minore attenzione, dall'altra però è una fase nella quale lavoriamo incessantemente. 
Domanda: C’è preoccupazione per la risposta che ci può essere da parte di Israele e sulla proporzionalità di questa reazione? Parliamo ovviamente dei missili su Gaza, del fatto che si è tolta la corrente in una situazione già umanitaria complessa. 
Presidente Meloni: Guardi, il tema umanitario è un tema sul quale ci siamo mossi nei giorni scorsi. È sicuramente una delle questioni che sono state poste dai nostri interlocutori nei giorni che abbiamo avuto e su questo il ruolo della Giordania, il ruolo dell'Egitto possono essere ruoli delicati, così come il tema degli ostaggi sui quali ci sono interlocutori che si stanno muovendo per capire se ci sono i margini per trovare una soluzione.
È una situazione delicata, per cui penso che tutto quello che si può fare è continuare a dialogare, a parlare e a fare quello che è possibile fare. Non è facile neanche nella posizione di Israele, dopo le immagini che si sono viste. 
Non è una situazione facile e quindi bisogna muoversi con cautela.
 
",2023-10-13,https://www.governo.it/it/articolo/punto-stampa-del-presidente-meloni-maputo/23910
"Dichiarazioni con il Presidente della Repubblica del Congo, l'intervento  del Presidente Meloni","Buonasera a tutti. Voglio ringraziare il Presidente della Repubblica per questo lungo confronto, colloquio che abbiamo avuto, che testimonia certamente un'amicizia che arriva da lontano tra le nostre due Nazioni e testimonia anche l'interesse che si ha a parlare con una persona di grande esperienza.
Abbiamo parlato delle nostre relazioni bilaterali, della nostra cooperazione, e dello scenario internazionale ed è stato sicuramente uno degli incontri più interessanti che mi sia capitato di avere nell'ultimo anno di governo. 
Per quello che riguarda la cooperazione tra Italia e Congo, chiaramente la nostra è una cooperazione molto forte. L’Italia è il secondo partner commerciale europeo del Congo, la presenza imprenditoriale italiana in Congo è strutturata e di lungo corso. Ma io e il Presidente della Repubblica siamo d'accordo su cosa sia la reale cooperazione tra due Nazioni: la cooperazione nulla ha a che fare con un approccio paternalistico, nulla ha a che fare con un approccio predatorio che a volte abbiamo visto mascherato da cooperazione. 
Io credo che il modello di cooperazione che l'Italia sta cercando di raccontare e che sta cercando di allargare sia esattamente il tipo di cooperazione che abbiamo fatto con il Congo, attraverso aziende italiane che qui hanno investito, ponendosi il problema certamente del lavoro che loro facevano, ma anche di mettere al centro la crescita della terra nella quale operavano. 
Noi qui abbiamo di recente portato avanti accordi commerciali con l'Eni per l'importazione di gas naturale liquefatto nel prossimo inverno, ma parliamo di esportazioni verso l'Italia che riguardano il solo esubero di gas non necessario alla popolazione locale.
Quindi il primo obiettivo è garantire la crescita delle popolazioni nelle quali si investe perché l'Africa è un continente ricco che ha bisogno di sostegno per tirare fuori e valorizzare le tante risorse delle quali dispone. 
E poi sempre l’Eni, per citare un esempio, ma potrei citare l'esempio di altre aziende italiane, contemporaneamente porta avanti attività sociali a Hinda, penso particolarmente sul tema dello sviluppo dei centri rurali nei settori della salute, dell'educazione, dell'accesso all'acqua, dell'agricoltura, o penso alla scuola Enrico Mattei a Pointe-Noire che si concentra sull'educazione e la formazione. È esattamente il modello di partenariato che vogliamo rafforzare, che dal nostro punto di vista si può aprire a molti altri settori. Stasera abbiamo parlato di molti di quei settori che vorremmo tentare di esportare anche nelle altre Nazioni africane e un po' nell'Unione europea: raccontare un modello di cooperazione da pari a pari, un modello di cooperazione nel quale si riesce a legare i propri destini a crescere insieme. 
L'energia è un elemento fondamentale di questa cooperazione, mette insieme oggi due interessi, la necessità dell'Europa che si trova in difficoltà sulle risorse energetiche e la possibilità per l'Africa di produrre quelle risorse energetiche. Non è più una cooperazione che si fa in modo transitorio, vuol dire legare i propri destini in un legame lungo e reciprocamente vantaggioso.
Chiaramente questa cooperazione, al netto del nostro lavoro bilaterale, riguarda anche le grandi crisi che stiamo affrontando.
Abbiamo parlato con il Presidente della Repubblica di ambiente, il Presidente ci raccontava del prossimo Vertice dei tre bacini degli ecosistemi di biodiversità e delle foreste tropicali, che è in programma a Brazzaville alla fine di questo mese. 
Ho garantito una presenza molto qualificata del Governo italiano su un'iniziativa che considero molto intelligente. 
Il tema dei cambiamenti climatici se affrontato con serietà, non con un approccio ideologico, ma con la serietà di difendere l'ambiente con l'uomo dentro, quindi garantire sostenibilità sociale ed economica insieme alla sostenibilità ambientale, è una delle sfide principali che noi abbiamo di fronte. Non è un caso che l'Italia abbia scelto di destinare il 70% del suo Fondo per il Clima, circa 3 miliardi di euro, proprio al continente africano e che abbia deciso di legare questo investimento a quello che noi chiamiamo Piano Mattei per l'Africa. Enrico Mattei era appunto il fondatore di Eni, per disegnare questo rapporto di cooperazione che il Congo ha saputo rappresentare tanto bene nel rapporto con l'Italia e che vorremmo allargare il più possibile. 
Abbiamo parlato della crisi internazionale, abbiamo parlato della lotta al terrorismo, un tema che tocca tutti noi trasversalmente e spero di poter avere presto l'occasione di confrontarmi di nuovo con il Presidente della Repubblica. 
Spero a Roma, quando celebreremo il vertice di Roma sull'Africa per presentare il nostro progetto di cooperazione con il continente africano. 
Vi ringrazio.
",2023-10-13,https://www.governo.it/it/articolo/dichiarazioni-con-il-presidente-della-repubblica-del-congo-lintervento-del-presidente
"Mozambico, dichiarazioni alla stampa Meloni-Nyusi","Grazie mille, buongiorno a tutti. 
Voglio ringraziare il Presidente Nyusi per la sua straordinaria accoglienza. In questa visita che è sicuramente breve, io avrei voluto che fosse più lunga, c'è una situazione non facile che affrontiamo a livello internazionale ma ho in ogni caso preferito, seppur comprimendo i tempi, non far mancare la mia presenza qui in Mozambico perché le nostre sono Nazioni che hanno un lunghissimo portato di cooperazione, sono Nazioni legate da un'amicizia profonda, un legame che nasce ancora prima della indipendenza nel 1975, che si basa su un partenariato unico, frutto anche di quel ruolo di mediazione che l'Italia svolse per porre fine alla guerra civile con gli Accordi di pace firmati a Roma nel 1992.
E quindi c'è qualcosa di più nel nostro legame rispetto alla normale cooperazione bilaterale tra due Nazioni. Noi abbiamo avuto oggi con il Presidente Nyusi un lungo, cordiale colloquio, abbiamo fatto il punto sull'eccellente collaborazione tra Italia e Mozambico e siamo d'accordo sul fatto che si possa fare di più. 
Il Mozambico è una Nazione che ha enormi prospettive, potenzialità di ulteriore crescita, che ha un ruolo molto importante sul piano geostrategico, chiaramente nella regione dell'Indo-Pacifico, la cui prosperità e stabilità è fondamentale non solo per l'Africa ma anche per l'Europa e conseguentemente per il resto del mondo.
I rapporti economici e commerciali tra noi sono estremamente solidi, l'Italia da sempre svolge un ruolo significativo dal punto di vista infrastrutturale, le aziende italiane che operano qui mettono a disposizione dello sviluppo e del tessuto imprenditoriale locale, le loro migliori capacità tecnologiche e produttive, ringrazio il Presidente per le parole che ha rivolto alle nostre aziende, al nostro know-how, alla concretezza, alla capacità, all'eccellenza che l'Italia è capace di portare nel mondo che, dal nostro punto di vista, dal mio punto di vista e dal punto di vista del Presidente, possono allargarsi anche a nuove e maggiori forme di collaborazione. 
Chiaramente il fiore all'occhiello di questa nostra cooperazione è quello del settore energetico, soprattutto grazie alla presenza sul territorio dell'Eni. Noi siamo d'accordo con il Presidente nel ritenere che i giacimenti scoperti al largo delle coste settentrionali del Mozambico siano una enorme opportunità per lo sviluppo di questa Nazione, anche per rafforzare i nostri rapporti.
Il Governo italiano considera oggi l'energia un fattore sempre più decisivo, soprattutto nel partenariato strategico tra Europa e Africa. Noi dobbiamo uscire, dal mio punto di vista, da una forma di cooperazione che ha avuto in passato un approccio troppo paternalistico, se vogliamo un po' caritatevole. 
Non è questo che serve per costruire rapporti solidi e duraturi tra le Nazioni. Quello che serve è trovare investimenti di lungo periodo che diano un beneficio a tutti gli attori, che mettano insieme interessi di Nazioni diverse. 
Oggi l'energia è uno di questi fattori perché noi abbiamo avuto una crisi internazionale, ci siamo ritrovati in Italia in una condizione difficile rispetto al tema dell'approvvigionamento energetico, l'Europa ha un problema di approvvigionamento energetico, l'Africa è potenzialmente un enorme produttore di energia, di qualsiasi tipo di energia. Le due cose, dal nostro punto di vista, se messe insieme, possono costruire un futuro di cooperazione diverso tra i nostri continenti.
Riguarda oggi il tema dell'energia, ma può anche riguardare il tema delle materie prime. L'Africa non è un continente povero, l'Africa è un continente che ha moltissime materie prime. Il punto è riuscire ad aiutare e a sostenere la possibilità e la capacità delle Nazioni di processare quelle materie prime e quindi di poter vivere e prosperare semplicemente con le tante risorse delle quali il continente africano dispone. 
L'agricoltura è un altro settore enorme in un continente che ha il 60% di terre coltivabili, non sempre vengono coltivate, non è questo il caso del Mozambico, in Mozambico sicuramente si fa da questo punto di vista un lavoro importante, che insomma è una delle forme centrali, degli elementi centrali dell'economia, ma sicuramente anche lì il know-how, la tecnologia italiana, possono magari aiutare a rendere le aziende più grandi, più competitive anche a livello internazionale. 
Il turismo. Ho confessato al Presidente Nyusi che sono stato turista in Mozambico qualche anno fa, diversi anni fa, e che qui c'è obiettivamente un potenziale nello sviluppo del turismo incredibile e straordinario sul quale pure siamo pronti a offrire il nostro know-how, investimenti, a lavorare insieme per capire dove e come si possa valorizzare anche questa risorsa.
Abbiamo parlato di lotta al terrorismo, perché ovviamente la stabilità e la pace sono la base di qualsiasi investimento strategico. Noi chiaramente invitiamo le nostre aziende, vogliamo spingerle a investire sempre di più. C'è un lavoro sulla lotta al terrorismo che è precedente e che possiamo fare e continuare a fare insieme. Il Presidente sa bene che l'Italia partecipa con un proprio contingente alle missioni europee, continuiamo a essere pronti a fare la nostra parte. 
A luglio è entrato in vigore il nostro accordo di cooperazione strategica sulla difesa e forse quello è anche un ambito nel quale poter meglio cooperare insieme nella lotta al terrorismo perché senza stabilità è molto più difficile produrre anche il benessere del quale c'è bisogno. 
Abbiamo parlato della Conferenza Italia-Africa, che era prevista a novembre, ma abbiamo scelto di rinviarla ai primi giorni di gennaio per cercare di capire meglio il quadro della situazione internazionale che intanto sta evolvendo.
Il Presidente ha garantito non solo la cooperazione e la collaborazione del Mozambico nella stesura di quel Piano Mattei che vogliamo presentare alla Conferenza Italia-Africa, anche alla sua presenza.
Dico “cooperazione” nella stesura del Piano perché non ci sarebbe niente di nuovo se noi pretendessimo di scrivere un Piano da presentare all'Africa. Una cosa nuova può essere scriverlo insieme. E quindi capire dove vanno fatte, dove vanno stabilite le priorità e come portare avanti insieme una strategia. 
E, chiaramente nella Conferenza Italia-Africa vorremmo presentare il Piano Mattei per l'Africa, sostenuto tra l'altro dal nostro Fondo Clima, anche il tema dei cambiamenti climatici è per noi molto importante, impatta soprattutto sulle Nazioni africane.
Noi abbiamo già annunciato, e lo ribadisco, che il 70% del nostro Fondo Clima sarà dedicato all'Africa. Parliamo di circa 3 miliardi di euro, un investimento sicuramente importante, con il quale vorremmo anche spingere a un nuovo approccio e a una nuova cooperazione tutta l'Unione europea. 
L'Italia è la porta d'ingresso nel rapporto tra Africa e Unione europea, noi siamo i “dirimpettai”, e dobbiamo saper utilizzare il nostro ruolo geografico anche per una capacità di leadership politica, ma confidiamo che questa sia una necessità che non comprendiamo solamente noi. 
E quindi continuando a parlarsi, in maniera tale da costruire risposte che possano essere concrete, perché questo fa la differenza, penso che un'amicizia che è già stata solida nel passato, che è solida da tanti anni, possa avere un ulteriore rafforzamento nei prossimi anni. Quindi è questa la ragione per la quale sono venuta qui, per conoscere personalmente il Presidente e per raccontare le priorità strategiche che l'Italia si è data con l'attuale Governo.
Grazie ancora Presidente, grazie a tutto il popolo del Mozambico, grazie a tutti per l'accoglienza. Purtroppo è stata una visita breve ma è una scusa per tornare in un'altra occasione presto. Grazie.
",2023-10-13,https://www.governo.it/it/articolo/dichiarazioni-alla-stampa-meloni-nyusi/23907
"Lotta al traffico di esseri umani, l'intervento congiunto del Presidente Meloni e del Primo Ministro Sunak","Ogni settimana, migliaia di migranti attraversano il Mediterraneo per raggiungere l’Italia, entrando illegalmente in Europa. Molti si dirigono verso Nord e attraversano la Manica per raggiungere il Regno Unito. Questo è il motivo per cui, in qualità di capi dei governi di Italia e Regno Unito, stiamo lavorando insieme per fermare le imbarcazioni e chiediamo a tutti di agire con lo stesso senso di urgenza.
È una crisi etica, con bande criminali che sfruttano e traggono profitto dalla miseria dei più vulnerabili. È una crisi umanitaria, con naufragi di imbarcazioni non sicure che quest’anno hanno già provocato oltre 2.000 vittime. Ed è una crisi europea: come ha indicato la Presidente von der Leyen durante la sua visita a Lampedusa il mese scorso, sono gli Stati nazionali a decidere chi arriva in Europa, non gli scafisti e i trafficanti.
Abbiamo una posizione comune e ora è il momento di agire. Solo fermando il flusso di migranti irregolari possiamo ripristinare la fiducia dei cittadini britannici e italiani, non solo nei nostri confini nazionali, ma anche nella cooperazione europea e internazionale. Solo fermando il flusso di migranti illegali possiamo proteggere il ruolo storico delle nostre due Nazioni come luoghi di asilo e rifugio. Come possiamo prenderci cura di coloro che hanno davvero bisogno del nostro aiuto, quando i nostri sistemi di accoglienza sono così sotto pressione?
La nostra determinazione nell’affrontare questo problema sta già dando risultati. Ha portato ad un cambio di passo nel dibattito in tutta Europa. Le Nazioni del nostro continente stanno riconoscendo che l’approccio attuale non funziona. È sempre più ampia la consapevolezza della necessità di una cooperazione più stretta e di misure più severe per reprimere i trafficanti di esseri umani.
Per questo motivo, in collaborazione con i partner europei e del nostro vicinato, siamo aperti a discutere nuovi intese volte a bloccare le partenze. Il «Processo di Roma» su sviluppo e migrazione sarà cruciale per promuovere nuovi partenariati in Medio Oriente e Nord Africa. Dobbiamo stroncare le bande di trafficanti e per questo accogliamo con favore il recente piano in 10 punti della Presidente von der Leyen che prevede iniziative in tal senso. E dobbiamo rafforzare la nostra capacità di coordinamento operativo e di condivisione delle informazioni.
I partenariati del Regno Unito in materia di migrazione con Paesi come l’Albania e la Francia stanno già dando risultati e Londra sta lavorando intensamente a nuove iniziative bilaterali con partner chiave come il Belgio, la Turchia e con l’Agenzia Ue Frontex.
Ma dobbiamo andare molto oltre. Anche ieri, a margine del Vertice della Comunità Politica Europea ospitato dalla Spagna, abbiamo discusso con i nostri omologhi di tutta Europa su come combattere al meglio la criminalità organizzata legata all’immigrazione. I gruppi criminali stanno mettendo in campo nuove tattiche per sfuggire alla giustizia e impongono un cambio di passo nella nostra risposta, in particolare per distruggere le loro catene di approvvigionamento. E nel corso di incontro con la Commissione Europea e le Nazioni europee tra le più colpite dal fenomeno, che abbiamo organizzato congiuntamente, è stato concordato di sostenersi l’un l’altro nell’affrontare le sfide poste dalla migrazione illegale.
Siamo orgogliosi che l’Italia e il Regno Unito stiano lavorando fianco a fianco in questo ambito, perché in questa e in molte altre aree le nostre prospettive e i nostri obiettivi sono gli stessi. Infatti, oggi siamo due tra le Nazioni più vicine in Europa.
Insieme abbiamo dato l’esempio per quanto riguarda l’Ucraina, come due dei più convinti sostenitori di Kiev sulla scena mondiale e fornendo un risoluto sostegno a 360°. Il popolo ucraino sta dimostrando un coraggio straordinario nel difendere il Paese che ama contro l’aggressione illegale della Russia e ci vedrà al suo fianco per tutto il tempo necessario.
Come membri della Nato, continueremo a lavorare insieme per rafforzare la sicurezza europea contro le minacce e l’instabilità, ovunque esse si presentino. Il Regno Unito e l’Italia, insieme al Giappone, hanno recentemente avviato un partenariato senza precedenti per la costruzione della prossima generazione di caccia da combattimento, per rafforzare la nostra difesa collettiva e creare al contempo posti di lavoro e crescita per le nostre economie.
Il nostro ruolo guida congiunto non finisce qui. Nel corso del prossimo autunno, ci incontreremo di nuovo quando il Regno Unito ospiterà il primo Vertice globale sulla sicurezza dell’Intelligenza artificiale. E nel 2024, con la Presidenza italiana del G7 e il Regno Unito che ospiterà il prossimo vertice della Comunità Politica Europea, metteremo tematiche pressanti come queste — dalla migrazione illegale alla guerra in Ucraina all’Intelligenza artificiale — in cima all’agenda internazionale.
Insieme, il Regno Unito e l’Italia stanno ricercando soluzioni strutturate e di lungo periodo alle maggiori sfide globali con cui ci confrontiamo. È per questo che al Vertice di ieri ci siamo concentrati sulla migrazione illegale ed è per questo che siamo determinati a fare tutto il necessario per fermare le bande criminali, a porre fine a questa crisi etica e umanitaria una volta per tutte e a ripristinare la legalità in ambito migratorio.
",2023-10-06,https://www.governo.it/it/articolo/lotta-al-traffico-di-esseri-umani-lintervento-congiunto-del-presidente-meloni-e-del-primo
"Intervento del Presidente Meloni a ""L'Italia delle Regioni""","Buongiorno a tutti. 
Voglio ringraziare la Conferenza delle Regioni e delle Provincie Autonome e il suo Presidente Massimiliano Fedriga per aver promosso questa iniziativa e per le parole che il Presidente Fedriga ha appena pronunciato. 
Ci sono, nel suo intervento, molti spunti interessanti, proposte importanti sui quali ovviamente intendo tornare al corso di questo intervento. Voglio salutare il Presidente della Regione Piemonte, Alberto Cirio, padrone di casa di questa seconda edizione del Festival, e i Ministri, gli altri Presidenti di Regione e delle Provincie Autonome, i Sindaci, gli amministratori locali, rappresentanti del mondo produttivo, sociale, economico che prendono parte a questa due giorni. 
L'anno scorso io non sono riuscita a partecipare in presenza a questa iniziativa, mi ero presa un impegno con il Presidente Fedriga e con tutta la Conferenza di essere presente. Quest'anno sono contenta di aver potuto onorare quell'impegno, sono contenta di avere, in questo particolare momento, un'occasione di confronto, sono contenta di farlo qui a Torino, perché questa città non è una città come le altre.
È la prima capitale dell'Italia Unita, un significato estremamente importante per la nostra storia, e voglio dire che ho apprezzato moltissimo il fatto che, come ricordava il Presidente Fedriga, la Conferenza abbia scelto di valorizzare alcuni luoghi-simbolo di questa città, che sono luoghi- simbolo della nostra storia, di coinvolgere in questa iniziativa tutto il tessuto cittadino. 
Trovo molto bella l'iniziativa di allestire in Piazza Castello il Villaggio delle Regioni, per mettere in mostra, valorizzare le eccellenze di ogni singolo territorio. È una scelta che ancora una volta ci ricorda quanto l'Italia sia in fondo soprattutto un mosaico di territori dalle potenzialità straordinarie. 
Ogni territorio può contare su energie, su risorse estremamente importanti che meritano però prima di essere conosciute, riconosciute e poi ovviamente di essere valorizzate e di essere messe in rete. Perché questo patrimonio è il nucleo della nostra forza economica, della nostra forza culturale ed è anche fondamentale per rafforzare il senso di appartenenza di questa Nazione, il nostro sentimento di appartenere a una comunità. È un legame identitario, culturale, economico, sociale, che è fondamentale dal mio punto di vista a tutti i livelli, saper rafforzare nelle scelte di ogni giorno.
Noi oggi siamo in questo splendido teatro, che è uno dei templi della cultura nazionale, il Festival ne tocca molti altri altrettanto simbolici e si conclude in un luogo unico, che è il Parlamento Subalpino, l'aula parlamentare dove l'Italia ha mosso i suoi primi passi, sulle gambe di Camillo Cavour, Giuseppe Garibaldi, Massimo D'Azeglio, Vincenzo Gioberti, Alessandro Manzoni e di tanti altri patrioti italiani, il cui amore ha permesso a tutti noi di essere qui oggi. 
A Palazzo Chigi c'è, davanti alla Sala Verde, che è la sala dove di solito si svolgono incontri con le Parti sociali, dove si svolgono molte riunioni, c'è un'altra sala nella quale sono esposti i ritratti di tutti i Presidenti del Consiglio dall'unità d'Italia ad oggi. 
Il primo ritratto in ordine cronologico è quello proprio di Cavour. Ed è ogni volta che mi capita di passare davanti a quella carrellata di storia che si conclude con un altro ritratto, beh.. si sente addosso il peso della responsabilità, che si porta sulle spalle nel guidare una Nazione come l'Italia. 
Perché bisogna ricordarsi che si è eredi di una storia straordinaria, una storia fatta di grandi sacrifici, fatta di grandi imprese, ed esserne all'altezza è ovviamente difficilissimo, non consente leggerezza, non consente superficialità, non consente personalismo. 
Perché lo dico? Perché noi oggi non siamo più nel Risorgimento italiano, ovviamente, però penso che lo spirito, il coraggio, la determinazione di quei giovani ribelli che hanno fatto l'Italia siano alla fine il carburante più performante che possiamo mettere nella macchina di questa Nazione. Allora a me piace immaginare che 162 anni dopo la proclamazione dell'unità d'Italia, quei sentimenti, nonostante tutti i nostri limiti e tutti i nostri problemi, possano essere ancora quello che ci muove e che in fondo anche nelle tante divisioni che questa Nazione ama sempre mettere in luce, tutti ricordiamo che facciamo parte di una grande comunità consapevole che alla fine si vince e si perde tutti insieme. 
Allora lo dico qui davanti a voi perché credo che le Regioni, le Province autonome, le Province, le Città metropolitane, i Comuni, siano alla fine i primi custodi di questo legame sociale e credo che noi si debba partire proprio dalla forza di questo legame per affrontare insieme le sfide che l'Italia ha davanti.
Questo Governo crede molto fortemente nella collaborazione tra tutti i livelli nei quali si articola la nostra Repubblica perché siamo consapevoli del fatto, come dicevo, che nessuno può pensare di affrontare da solo questioni che tutti sappiamo essere di estrema complessità, a partire da quelle che avete scelto di mettere al centro di questa edizione del Festival: le infrastrutture strategiche, lo sviluppo, l'ammodernamento della Nazione. 
Io sono d'accordo con il Presidente Fedriga quando dice che è necessario portare avanti politiche adeguate e interventi strutturali per non consegnare le chiavi del nostro sistema produttivo, del nostro sviluppo, a Stati terzi. Quello dell'autonomia strategica è un tema che questo Governo ha posto fin dal suo insediamento, sia a livello nazionale che nei contesti e nei consessi internazionali. 
Prima dell'avvento della pandemia, chi poneva questo problema veniva spesso bollato come un autarchico. Poi però quando la pandemia è arrivata noi ci siamo resi conto che le cose non erano andate esattamente come ci si aspettava. C'era stata raccontata una globalizzazione, l'ho detto tante volte, lo ribadisco anche qui, che avrebbe da sola risolto tutti i problemi, un libero commercio senza regole, che avrebbe naturalmente democratizzato i processi, che avrebbe naturalmente distribuito la ricchezza. 
Le cose non sono andate così, sono andate in modo molto diverso. La ricchezza non si è distribuita ma si è verticalizzata, i sistemi non si sono democratizzati ma i sistemi meno democratici dei nostri sono involuti sul piano dei diritti ma hanno guadagnato campo nel mondo grazie a quel libero commercio senza regole. E noi, i sistemi democratici, abbiamo perso terreno, perché ci siamo scoperti a non controllare più niente delle nostre catene di approvvigionamento fondamentali. Questo è quello che è accaduto e ovviamente il risultato è stato che noi ci siamo trovati esposti a qualsiasi, si direbbe, “battito d'ali di farfalla” dall'altra parte del mondo che produce una tempesta a casa nostra.
Oggi il tema va a posto con forza, con intelligenza. Con la guerra in Ucraina abbiamo poi scoperto quanto fossimo esposti sul piano energetico, quanto anche qualcosa fosse mancato nelle grandi strategie dell'Unione europea, di un'unità che nasceva ai tempi della CECA come Comunità economica del carbone e dell'acciaio. 
Nasceva per mettere in rete sostanzialmente la strategia di approvvigionamento sulle materie prime e l'energia. E quando sono arrivati gli shock noi abbiamo scoperto che quello che non controllavamo erano le materie prime e l'energia. 
E allora che cosa accade? Accade che le crisi sono anche un'occasione. 
Sono un'occasione di mettersi in discussione, sono un'occasione di rivedere le proprie strategie, sono un'occasione per aprire gli occhi. E io credo che nelle crisi che noi stiamo affrontando ci siano delle occasioni. 
È la ragione per la quale, ad esempio, questo Governo lavora molto non solo sul tema delle catene di approvvigionamento, non solo sul tema dell'approvvigionamento energetico, ma lavora ancora di più per restituire al Mediterraneo la sua centralità e la sua capacità di essere un ponte tra due continenti, continente europeo e continente africano, proprio per mettere in rete l'approvvigionamento prevalentemente energetico. 
È una scelta di strategia, perché se il futuro è il tema delle materie prime, allora io devo ricordare che l'Africa non è un continente povero.
Devo ricordare che mentre l'Europa ha un problema di approvvigionamento energetico, l'Africa è potenzialmente un enorme produttore di energia e che le due cose possono stare insieme con investimenti strategici, con reti di collegamento alle quali noi lavoriamo. 
Il cavo sottomarino con la Tunisia che collega sul piano elettrico le due Nazioni, è uno di questi esempi ma stiamo lavorando su molte di queste infrastrutture. 
Scelte strategiche, quello che è mancato spesso alla nostra Nazione, che forse è mancato spesso anche a un'Europa che oggi si trova però a dover fare i conti con questa realtà. Il Piano Mattei per l’Africa, progetto strategico sul quale l'Italia punta a coinvolgere soprattutto l'Europa, risponde esattamente a questo obiettivo. 
È un progetto che noi stiamo elaborando, insieme ai Paesi africani, che porteremo in Parlamento sul quale chiederemo il coinvolgimento di tutti, ma significa mettere insieme molte cose. Lo sviluppo di Paesi africani di fronte a una situazione esplosiva per la quale il governo dei flussi migratori diventa ovviamente estremamente difficile, significa restituire all'Italia il ruolo che ha nel Mediterraneo. 
Perché noi siamo una piattaforma nel Mediterraneo e troppo spesso non ci siamo resi conto delle opportunità che il nostro posizionamento geostrategico ci offriva. Oggi possiamo recuperare quel ruolo, l'Italia può diventare l'hub di approvvigionamento energetico d'Europa e la prima fila del dialogo col continente africano. 
Sono le scelte strategiche che stiamo cercando di fare, ne parlo con voi perché chiaramente sono scelte che vanno condivise con i vari livelli istituzionali. 
Il Presidente Fedriga ha affrontato un altro tema che mi sta particolarmente a cuore, quello che tocca la perequazione infrastrutturale, la necessità di colmare i divari tra città e aree interne. Noi chiaramente siamo la Nazione dei campanili, dei borghi, delle aree collinari e montane. Sono luoghi che conservano la nostra identità più autentica, che non devono essere lasciati indietro dalla provincia, da quello che qualcuno definirebbe l'Italia profonda. Dove la nostra Nazione trae gran parte della sua forza produttiva, culturale, industriale. 
E questa è la ragione per la quale il Governo ha deciso di dare un nuovo impulso alla strategia nazionale per lo sviluppo delle aree interne, prendersi cura di quei territori che sono oggi a rischio spopolamento. Noi lo sappiamo, non ce lo dobbiamo ribadire, siamo una Nazione nella quale i divari tra città e aree interne, tra Nord e Sud, tra costa tirrenica e costa adriatica, tra pianura e montagna, sono sempre molto evidenti e per paradosso rischiano di aumentare.
Noi pensiamo che una leva straordinaria per intervenire su questi divari, per colmarli progressivamente, sia soprattutto utilizzare al meglio le risorse, tutte le risorse nazionali ed europee che abbiamo a disposizione in un quadro di insieme. 
E cioè evitando dispersioni, evitando duplicazioni, evitando interventi che non siano strutturali. 
E qui chiaramente non possono venire al tema del PNRR, della programmazione dei Fondi europei 2021-2027 che il Presidente Fedriga citava nel suo intervento. È necessario qui fare una premessa. Il PNRR definito, diciamo in via definitiva nel 2021, sappiamo che non ha dato alle Regioni il giusto peso in termini di programmazione. 
Questo ha generato in alcuni casi il finanziamento di interventi che non erano completamente in linea con i fabbisogni e, in altri, non è riuscito a ridurre i divari che esistono in alcune parti del territorio. 
Parallelamente, lo Stato definiva, sempre nel 2021, la nuova programmazione 2021-2027 ed era un lavoro separato da quello del PNRR, con il rischio chiaramente che non si tenga conto da un lato di quello che si stava programmando dall'altro lato. 
E questo inevitabilmente ha rischiato di generare un disallineamento e ha generato un paradosso: da una parte lo Stato ha richiesto tutta la sua quota a debito nell'ambito del PNRR, dall'altra gli oltre 46 miliardi di Fondi europei a fondo perduto per le politiche di sviluppo e coesione territoriale sono state programmate con programmi, linee, azioni che rischiavano di essere scollegati dal resto del lavoro. 
E questa è la ragione per la quale noi abbiamo deciso di intervenire in maniera diversa, riunendo sotto una stessa delega sia la gestione del PNRR sia la gestione di Fondi di coesione, perché volevamo dare il più possibile una visione unitaria e strategica alle risorse che avevamo a disposizione.
Abbiamo riorganizzato il Fondo di sviluppo e coesione, istituito gli Accordi per la coesione, che sono un nuovo strumento negoziale di programmazione per valorizzare le risorse legate ai piani investimento nazionali e europei e agire sulle leve di sviluppo dei territori. Gli Accordi di coesione sono frutto chiaramente di un lavoro di squadra, vengono sottoscritti dal Governo nazionale e dalle Regioni, interessano priorità che devono essere condivise: le proposte arrivano dalle Regioni ma per essere finanziate devono saper rientrare in una strategia complessiva di sviluppo. 
Inoltre con questi Accordi il Governo si impegna a trasferire alle Regioni le risorse del Fondo Sviluppo e Coesione 2021-2027 a copertura della quota regionale di cofinanziamento dei programmi della politica di coesione europea, cosa che io considero particolarmente importante perché chiaramente molte Regioni avrebbero difficoltà altrimenti a partecipare ai programmi europei senza questo sostegno. Così come, dall'altra parte, gli Accordi prevedono un meccanismo automatico di definanziamento per le eventuali risorse che non vengono utilizzate: laddove non vengano rispettati i tempi, laddove quelle risorse dovessero rischiare di andare disperse, verranno utilizzate per altro. 
Quindi c'è anche un lavoro che viene fatto, ovviamente, per superare le inerzie, le inadempienze, i poteri sostitutivi, però noi dobbiamo riuscire a spendere al meglio tutte queste risorse. Perché non ne abbiamo molte, perché ci sono tantissime cose da fare ed è importante che per questo obiettivo lavoriamo tutti insieme.
Noi abbiamo firmato qualche giorno fa con la Regione Liguria, con il Presidente Toti, il primo di questi Accordi. Sono in atto le istruttorie per la sottoscrizione di tutti gli altri e chiaramente spero che si possano concludere in breve tempo. 
È un lavoro che richiede approfondimento, confronto, che però ci consente di realizzare interventi duraturi, strutturali, che facciano parte di una strategia di insieme di questa Nazione. Ci consente di assicurare la concentrazione strategica agli interventi e di non disperdere le risorse, con l'obiettivo di rendere questa Nazione più competitiva in un lasso di tempo breve. 
Parallelamente a questo percorso di revisione ai Fondi di coesione, abbiamo lavorato su un altro strumento che io considero molto efficace per ridurre, particolarmente in questo caso, il divario tra Nord e Sud, che è la ZES unica, la Zona Economica Speciale unica per tutte le Regioni del Mezzogiorno. Considero questa una grande vittoria, una grandissima opportunità per il Mezzogiorno di competere finalmente ad armi pari con il resto della Nazione e non solo.
Il Presidente Fedriga ha più volte sottolineato quanto sia importante la collaborazione tra Stato e Regione, io sono su questo assolutamente d'accordo con lui, penso che una leale collaborazione tra i diversi livelli pubblici sia un presupposto irrinunciabile per dare risposte concrete ai cittadini, che poi è quello che vogliamo tutti, è quello che tutti quanti abbiamo la responsabilità di fare. 
Penso anche però che questa leale collaborazione tra Governo e Regioni non possa limitarsi solamente alla critica assegnazione delle risorse, penso che debba riguardare la strategia alla base degli interventi che vengono messi in campo e finanziati, perché la strategia complessiva di questa Nazione non è solamente responsabilità di un livello istituzionale. 
Funziona e si ottiene semplicemente e solamente se noi riusciamo a lavorare tutti nella stessa direzione, se riusciamo a capire quale sia il ruolo di questa Nazione nel mondo, nel contesto geopolitico, nelle crisi che sono in atto.
Forse questa è la grande domanda a cui l'Italia non sempre è stata in grado di rispondere. Quale dovesse essere il nostro ruolo. Quali fossero le nostre specificità da valorizzare. Su questa domanda e sulla risposta da dare a questa domanda, chiaramente per me e per noi è fondamentale che si riesca a lavorare insieme. 
Chiaramente la realtà delle cose ci dice che c'è un tema relativo al lavoro che noi facciamo insieme, che riguarda la burocrazia e il tema della semplificazione. Lo sappiamo benissimo tutti, i permessi, le compatibilità paesaggistiche, le conferenze di servizi. La nostra macchina è ancora troppo lenta, lo sappiamo, impatta su tutti. Oggi, voglio dire, per realizzare un'infrastruttura elettrica servono di media dai 4 ai 17 mesi per ottenere un'autorizzazione per lavori che magari durano 10 mesi.
In media il tempo di attraversamento amministrativo, cioè dalla progettazione al cantiere supera in alcuni casi addirittura il 50% dell'intero periodo necessario alla realizzazione dell'opera. Quindi su questo è assolutamente necessario fare uno sforzo in più, lo dico per offrire la piena disponibilità del Governo a lavorare sullo snellimento delle procedure. Il discorso è valido anche per gli interventi che sono legati al PNRR, perché molti già sono in fase di autorizzazioni, ma penso che dobbiamo correre, correre, correre. 
Che dobbiamo correre tutti insieme e che dobbiamo su questo capire che la capacità per ciascuno di noi di fare la sua parte, dall'accelerazione delle procedure in poi fa la differenza su quello che il PNRR riuscirà davvero a produrre in termini di ammodernamento della nostra Nazione. 
E questo, per quello che riguarda i benefici, riguarda anche il tema che il Presidente Fedriga citava della difesa del territorio, della prevenzione dei rischi legati al dissesto ideologico, agli eventi climatici estremi. Lo abbiamo affrontato tutto, lo vediamo ogni giorno e voglio dire che raccolgo molto volentieri l'appello della Conferenza su questo, assicuro la disponibilità del Governo a varare una nuova stagione di semplificazione, ad approfondire le materie che il Presidente Fedriga citava, ad esempio in relazione alle norme ambientali, così come, dall'altra parte, a portare avanti con ancora più decisione e determinazione la stagione delle riforme di cui questa Nazione ha bisogno.
Io sarò molto chiara su questo punto. L'autonomia differenziata proseguirà senza stop. Questo Governo ha fatto in pochi mesi molto più di quello che era stato fatto in passato, ha approvato la legge quadro per fissare le regole, ha stabilito l’iter per arrivare alla fissazione dei livelli essenziali delle prestazioni, la garanzia per rendere effettivo il godimento delle prestazioni inerenti ai diritti sociali in ogni parte d'Italia. 
Penso che l'autonomia, a differenza di quello che da molte parti si dice, sia in realtà l'occasione per costruire un'Italia più unita, più coesa, più forte, un'Italia che sia capace di viaggiare a una sola velocità nella quale venga garantito a tutti i cittadini lo stesso livello di servizi. 
Il nostro obiettivo è attuare così il principio della sussidiarietà che è sancito dalla Costituzione, dando più poteri alle Regioni che avranno dimostrato di saper gestire in modo virtuoso le risorse attribuite, garantendo sempre la piena coesione nazionale e la tutela di ogni parte d'Italia e di ogni cittadino.
Quello che abbiamo avanti, parallelamente, sarà anche l'anno delle riforme, con cui intendiamo cambiare l'architettura istituzionale di questa Nazione, con una norma che consenta agli italiani di decidere da chi farsi governare, che impedisca i ribaltoni, che impedisca i giochi di palazzo, che assicuri stabilità ai governi. E nessuno più di un Presidente di Regione che quando viene eletto riesce agevolmente a governare cinque anni, a disegnare la sua strategia e a non dover vedere quella strategia smontata e rimontata in capo a un anno e mezzo, con risultati che sono drammatici sul piano economico, come invece è accaduto per questa Nazione. 
Perché quando il proprio orizzonte è troppo breve, quando il proprio orizzonte medio è un anno e mezzo, è normale che si tenda a privilegiare la spesa pubblica e gli investimenti, è normale che si tenda a privilegiare quello che torna subito in termini di consenso, anche se non è la cosa più importante da fare sul piano della strategia, è normale che quella strategia non si riesca a fare. 
E non è un caso se nei primi venti anni di questo millennio, prima dell'avvento della pandemia, in Italia c'erano stati, credo, undici Presidenti del Consiglio, in Francia, se non vado errato, quattro Presidenti della Repubblica, in Germania tre Cancellieri e parallelamente Francia e Germania crescevano più del 20% e l'Italia meno del 4%.
O ci diciamo che tutta la classe politica italiana è più scarsa di quella francese e tedesca, e io non lo penso, o qualcosa è sbagliato nel sistema. E quello che è sbagliato nel sistema è che quando non si ha stabilità non si riesce a lavorare su quello che non torna immediatamente in termini di consenso. 
Credo che questo i Presidenti delle Regioni lo sappiano bene e l'augurio che esprimo oggi davanti a voi in questa occasione è che il confronto sulle riforme possa essere concentrato sul merito e non basato su pregiudizio preconcetti ideologici. Una democrazia più forte, più veloce, più efficiente è soprattutto una democrazia che riesce ad accompagnare meglio le imprese, a sostenere lo sviluppo, a rispondere ai bisogni delle persone, a rispondere ai bisogni delle famiglie.
E concludo con un ultimo punto che è stato toccato dal Presidente Fedriga, che è la questione della sanità. Sono anche qui d'accordo con lui. Il Governo - ringrazio il Ministro Schillaci e gli altri Ministri che sono presenti qui, il Ministro Fitto per il lavoro che raccontavo sui Fondi di coesione, il Ministro Calderoli per il lavoro che sta facendo a 360 gradi, particolarmente sulla autonomia - sta lavorando per garantire il diritto alla salute a tutti i cittadini. Siamo su questo assolutamente aperti, pronti a qualsiasi tavolo di confronto per studiare quali siano nella condizione nella quale siamo chiamati a operare le modalità migliori per raggiungere questo obiettivo. 
Io penso che l'obiettivo principale per ognuno di noi sia la sostenibilità del sistema sanitario, ben sapendo che ci muoviamo in un contesto che è molto complesso, voi lo conoscete forse persino molto meglio di me, caratterizzato da elementi che rendono questa materia sempre più difficile da affrontare: il progressivo aumento della vita media, la riduzione della popolazione attiva, la diffusione di patologie correlate all'invecchiamento molto costose, l'aumento delle incidenze di malattie croniche invalidanti, la diffusione di tecnologie mediche che sono sempre più avanzate e anch'esse sempre più costose, così come molto costosi sono i farmaci innovativi. È sicuramente una situazione complessa che bisogna gestire con attenzione e con capacità di coesione.
E chiaramente parto dal presupposto che costruire un Sistema sanitario nazionale efficiente e efficace è l'obiettivo di tutti, dei Presidenti delle Regioni, dei Presidenti delle Province autonome, del Governo, di ciascuno di noi. E penso che sarebbe miope perseguire questo obiettivo e concentrare tutta la discussione esclusivamente sull'aumento o meno delle risorse. Noi dobbiamo avere un approccio, credo, diverso, più profondo, dobbiamo provare a confrontarci tutti con coraggio, lealtà e verità anche su come quelle risorse vengono spese. Perché non basta necessariamente spendere di più per risolvere i problemi, se poi ad esempio quelle risorse venissero utilizzate in modo inefficiente. 
Allora io credo che la sfida più difficile da affrontare, e che possiamo affrontare solamente insieme perché richiede un lavoro molto più attento e complesso, sia esattamente questo. 
E voglio dirvi che sono e siamo assolutamente pronti a fare questo lavoro molto importante e molto difficile e sono anche certa che avrò al mio fianco, che avremo al nostro fianco le Regioni e le Province autonome con una competenza, una consapevolezza che chiaramente è fondamentale per fare questo ragionamento. 
Noi abbiamo appena approvato la Nadef, stiamo scrivendo la Legge di bilancio, ovviamente i margini di manovra sono limitati anche a causa di quello che ci dicevamo, dell'eredità che si raccoglie da una politica il cui orizzonte è troppo breve e quindi a volte ha preferito diciamo le scelte più facili a quelle più ragionate, ma non vogliamo rinunciare a occuparci di salute.
Io penso, partendo dal potenziamento delle risorse per il personale medico-sanitario, prevedendo un intervento deciso per abbattere le liste d'attesa, è un impegno che ci siamo presi in prima persona, che è stato ribadito anche dal Ministro, che è stato ribadito in Parlamento, è un impegno che voglio ribadire anche oggi in questa sede davanti a voi. 
E chiaramente bisogna lavorare su questo anche, sono d'accordo con il presidente Fedriga, passo dopo passo. Il vantaggio che abbiamo è un orizzonte di legislatura. 
In quell' orizzonte di legislatura si possono cadenzare gli interventi, non si può fare tutto subito, non ci dobbiamo prendere in giro. Ma si può fare una strategia, si può lavorare insieme su quella strategia, si possono cadenzare gli interventi, perché le priorità sono molte e le risorse sono poche.
Il Presidente Fedriga parlava del tema dei salari. Credo che si possa riconoscere il fatto che è stata la priorità di questo Governo dall’arrivo, dal suo insediamento, in una situazione nella quale chiaramente l'inflazione mordeva, i cittadini, le famiglie perdevano capacità di acquisto. Noi abbiamo concentrato le poche risorse che avevamo a sostenere il potere d'acquisto delle famiglie e a rafforzare i salari. Vorremo su questo a confermare i nostri provvedimenti, e se è possibile fare anche qualche passo in avanti, quindi confermare il taglio del cuneo contributivo e cercare di fare anche passi avanti. 
Così come penso che sulla natalità e sulla demografia vadano dati altri segnali. Anche questa è una materia economica, non è un tema ideologico. Signori, possiamo continuare a fare finta di niente, ma il nostro sistema di welfare non può reggere se abbiamo una popolazione che continua a invecchiare, da mantenere, che cresce e sempre meno persone che lavorano per mantenerla.
È semplice, è un sistema di welfare che qualsiasi riforma facciamo non possiamo reggere se non investiamo sulla natalità.
E quindi sono scelte strategiche. Le scelte strategiche di questo Governo per questa legge finanziaria sono sostenere i redditi, sanità, sostenere le famiglie che mettono al mondo dei figli, se possiamo rafforzare ancora di più le pensioni più basse. 
Queste sono secondo noi le priorità in un'ottica nella quale, mi ripeto, ogni anno possiamo cercare di fare un passo in avanti su una strategia che ci siamo dati, perché l'obiettivo passo dopo passo è ovviamente rispettare il programma che gli italiani hanno votato, sul quale ci hanno accordato la loro fiducia, ma soprattutto il nostro obiettivo è rendere questa Nazione più forte. E rendendo questa Nazione più forte rendiamo più forti tutti i suoi livelli istituzionali e tutte le persone che hanno la responsabilità, nella fase forse più difficile della nostra storia repubblicana, di governare i propri cittadini e la propria comunità. 
Quindi grazie per questo confronto e grazie per la disponibilità che avete offerto, che ricambio al di là delle frasi di circostanza. Sono sempre pronta a confrontarmi e sono certa che ci troveremo fianco a fianco nonostante qualsiasi diversità che può esserci di idee o di vedute per perseguire insieme l'obiettivo che tutti insieme abbiamo, che tutti insieme ci diamo, che è amare questa Nazione e renderla forte.
Grazie.
 
",2023-10-03,https://www.governo.it/it/articolo/intervento-del-presidente-meloni-litalia-delle-regioni/23784
"Vertice EU MED9, il punto stampa del Presidente Meloni","Domanda: Presidente come è andato questo trilaterale con il Presidente della Commissione europea von der Leyen e con il Presidente francese Macron?
Presidente Meloni: Guardi mi pare che ci sia volontà di affrontare la questione con serietà, con concretezza, con velocità. Non parlo dell'approccio perché quello ormai lo do per assodato, l'ho visto anche nella discussione di stamattina che come sapete coinvolge nove Paesi, la Commissione, la Presidenza del Consiglio. Io sono stata molto chiara nell’esporre sia la questione come la vedo, sia l'impatto che sta avendo sull'Italia, sia le soluzioni che voi conoscete bene, che vi ho sempre raccontato. La discussione è ruotata tutta intorno a questo con una convergenza che, tra questi Paesi - che chiaramente non sono tutti nel Consiglio europeo, ma sono sicuramente quelli che vivono di più il fenomeno - è totalmente condivisa.
Dopodiché stiamo cercando di fare dei passi concreti in alcune direzioni che vanno dalla politica dei rimpatri, sulla quale io continuo a dire - anche le riammissioni - che quello è un lavoro che deve essere fatto a livello europeo per essere davvero efficace; vuol dire anche avere una lista dei Paesi sicuri europea; vuol dire un lavoro che ha già cominciato a fare il commissario Schinas andando questa settimana in alcuni Paesi europei a trattare proprio questa materia. C'è un lavoro serio che va fatto da quel punto di vista, c'è da riprendere con forza il nostro partenariato con la Tunisia che sta dando segnali di collaborazioni molto importanti, ma chiaramente anche su questo bisogna essere concreti. Mi pare che le risorse finalmente stiano arrivando. Questo può essere un altro segnale molto importante e chiaramente è un modello che va utilizzato in generale per i Paesi del nord Africa. 
Poi c'è la grande materia dell’alternativa alla migrazione illegale che è il lavoro che va fatto con i Paesi africani. Qui si apre un altro capitolo che è quello della revisione del bilancio pluriennale sulla quale la proposta della Commissione è importante in termini di cooperazione positiva con l'Africa, non predatoria, e quello che conoscete, ma qui c'è molta convergenza. Quindi sicuramente i Paesi del Med9, anche a Granada, possono consentire di fare dei passi in avanti. Poi bisogna essere bravi nel quotidiano a far sì che le cose vadano avanti, ma sicuramente io vedo una volontà, almeno sulla carta c'è. Il mio lavoro e la mia responsabilità è far sì che tutte queste belle idee diventino fatti concreti nel minore tempo possibile. 
Domanda: Presidente sulla questione dell’Ong ha avuto modo dopo la lettera che gli ha scritto di sentire direttamente Scholz?
Presidente Meloni: Guardi ho avuto degli scambi con il Cancelliere Scholz nella giornata di ieri dove voi sapete che c'era aperta questa materia del patto di migrazione e asilo. Mezzo passo indietro: per noi la redistribuzione non è mai stata la priorità, come voi sapete non la priorità di questo governo. Per me il problema non si risolverà mai completamente se ogni Paese pensa di scaricarlo su un altro, l'unico modo per risolvere il problema di tutti è il lavoro che noi stiamo facendo sulla dimensione esterna. Dopodiché noi siamo stati molto cooperativi sul tema del patto di migrazione e asilo, l'abbiamo votato anche perché migliorava, per noi, le condizioni rispetto alle regole precedenti. Dopodiché ieri la Germania è arrivata con alcuni emendamenti, uno in particolare per noi rappresenta un passo indietro ed è quello che riguarda il tema delle organizzazioni non governative - a maggior ragione ieri che avevamo diverse navi delle Ong anche tedesche nelle nostre acque internazionali - e abbiamo chiesto di avere tempo perché non si poteva decidere ieri così. Dopodiché io capisco, per carità, la posizione del governo tedesco ma a quel punto se loro vogliono tornare indietro sulle regole e organizzazioni non governative, allora noi proponiamo un altro emendamento in forza del quale diciamo: il Paese responsabile dell'accoglienza dei migranti che vengono trasportati sulla nave di un'organizzazione non governativa è quello della bandiera della nave dell'organizzazione non governativa. Perché capisco la posizione degli altri, però non si può fare la solidarietà con i confini degli altri.
Quindi vediamo poi quale sarà la soluzione di questo problema. Rimaniamo cooperativi però bisogna che ciascuno, ovviamente, si assuma le responsabilità delle scelte politiche che porta avanti. Noi abbiamo una linea e altri ne hanno un’altra, il problema è non scaricare la linea di uno sugli interessi dell’altro.
Domanda: Sulle Ong gli altri Paesi Med sono sulla linea italiana o invece hanno espresso perplessità?
Presidente Meloni: No io ho trovato qui posizioni molto decise, anche su la distinzione che si deve fare sul lavoro alcune Ong e il lavoro che fanno altre Ong.
Domanda: Anche da parte del Presidente Macron?
Presidente Meloni: Non mi pare che Macron ne abbia parlato. Poi questo chiedetelo a loro, non posso fare io l'interprete di quello che dicono gli altri, non è corretto da parte mia.
Domanda: Si è parlato di missione navale europea con Macron e von der Leyen? C’è possibilità di questo?
Presidente Meloni: Lì, come voi sapete, noi partivamo dal tema della terza parte della missione Sophia. Facciamo anche qui un passo indietro: missione navale per me significa, da sempre, in accordo con autorità del Nord Africa, che è, ovviamente, l'elemento che bisogna verificare. 
Poi gli strumenti possono essere: la terza parte la missione Sophia non fu mai attuata perché la prima parte invece era un pull factor e quindi fu annullata la missione di fatto; c'è Irini, che fu immaginata prevalentemente per il traffico di armi, che ha tra i propri obiettivi anche il tema della lotta ai trafficanti e anche quello può essere uno strumento del quale parlare.
Il punto lì è - perché da parte dell'Europa c'è una disponibilità a lavorare su pattugliamenti congiunti piuttosto che, che poi questo è il tema -, il Nord Africa. Insomma, bisogna ragionare bene con le autorità del Nord Africa perché, per farlo in modo efficace, va fatto in modo diverso da come è stato fatto finora. E quindi questo è, secondo me, una delle cose delle quali bisogna parlare soprattutto con le persone interessate. 
Domanda: Presidente ha detto che ci sono dei passi avanti con la Tunisia e con i fondi anche europei che potrebbero arrivare. Ci può dire qualcosa in più?
Presidente Meloni: Quello che so io è che settimana prossima parte la prima tranche. Quindi un fatto concreto di segnale.
Domanda: Quindi vuol dire che i tunisini hanno ottemperato ad alcune richieste?
Presidente Meloni: Evidentemente sì. Queste sono le informazioni che io ho, quindi evidentemente sì. 
Domanda: Per quanto riguarda il FMI?
Presidente Meloni: Guardi il Fondo Monetario Internazionale è una questione che io vedo più difficile. Non è una cosa che io penso che possa risolvere immediatamente. Quello che secondo me bisogna ragionare di fare è capire se le risorse che l'Europa aveva immaginato di utilizzare per sostenere bilancio tunisino - circa 800 milioni, se non vado errata - possano essere scollegate dall'accordo col Fondo Monetario Internazionale: quindi immaginare che l'Europa possa fare una propria iniziativa. Questo è ancora oggetto del dibattito, un dibattito che stiamo iniziando adesso ma che sicuramente sarebbe, in termini temporali, più risolutivo che aspettare la cosa più complessa del Fondo Monetario Internazionale. 
Domanda: Presidente, i mercati sembrano un po' spaventati, gli osservatori… 
Presidente Meloni:: Ho visto: avete già fatto il Governo tecnico. Li ha fatti i Ministri del Governo tecnico lei?
Domanda: Noi siamo giornalisti, ancora non abbiamo questo potere. Nel caso lei è pronta a sostenerlo?
Presidente Meloni: No, come lei sa quelli li sostenete voi, io sono per la democrazia.
Domanda: Le chiedevo: alcuni osservatori legano questo aumento dei rendimenti dei Titoli di Stato ad alcuni numeri della NADEF che sarebbero sovra o sottostimati a seconda dei punti di vista. Le volevo chiedere se appunto c'è questo tipo di preoccupazione rispetto allo spread. Ho visto anche il Presidente di Confindustria Bonomi che oggi vi ha chiesto di agire di più sul debito perché la situazione sembra essere preoccupante da questo punto di vista. Volevo chiederle un parere.
Presidente Meloni: Questa preoccupazione la vedo soprattutto nei desideri di chi, come sempre, immagina che un governo democraticamente eletto, che sta facendo il suo lavoro, che ha una stabilità, che ha una maggioranza forte, debba andare a casa per essere sostituito da un governo che nessuno ha scelto. Adesso lo dico sinceramente: mi diverte molto il dibattito in cui già si fanno i nomi dei Ministri dei Governi tecnici. Temo che questa speranza non si tradurrà in una realtà perché l'Italia rimane una Nazione solida, è una Nazione che ha una previsione di crescita superiore a quella della media Europea anche per il prossimo anno, superiore a quella della Francia e della Germania anche per il prossimo anno. Lo spread come ha visto ha ricominciato a scendere oggi e probabilmente, dopo aver letto alcuni titoli gli investitori hanno letto pure la NADEF. Nel senso che la NADEF racconta dei numeri seri, in previsione di una legge di bilancio estremamente seria. Perché, mi faccia capire, il governo tecnico da chi dovrebbe essere sostenuto? Da quelli del superbonus? Perché è lì che io vedo un problema per i conti pubblici italiani, non in chi le poche risorse che ha le spende per metterle sui redditi più bassi senza lasciare voragini aperte a chi viene dopo, no? Per cui io non vedo questo problema. Vedo questa speranza da parte dei soliti noti. Mi fa sorridere, ma guardi voglio tranquillizzarla: il governo sta bene; la situazione è sicuramente complessa, l'abbiamo maneggiata con serietà lo scorso anno, la maneggeremo con serietà quest'anno. Lo spread, che oggi lanciate come se fosse già la fine del governo Meloni, stava adesso a 192 punti, ottobre scorso stava a 250, nell'anno precedente al nuovo governo è stato più alto e i titoli non li ho visti. Quindi, insomma, so leggere la politica e so leggere la realtà. La sinistra continui a fare la lista dei Ministri del Governo tecnico che noi intanto governiamo. Grazie.
 
",2023-09-29,https://www.governo.it/it/articolo/vertice-eu-med9-il-punto-stampa-del-presidente-meloni/23765
"Dichiarazioni alla stampa del Vertice EU MED9, l'intervento del Presidente Meloni","Buon pomeriggio a tutti. 
Voglio ovviamente ringraziare il Primo Ministro Abela per la ospitalità straordinaria, per questa cornice straordinaria nella quale ci ha condotto qui a Malta, in una Nazione che è unita all’Italia da legami profondi sul piano culturale, sul piano economico, sul piano storico. E voglio ringraziare i colleghi del Med9 per questa discussione molto proficua che abbiamo avuto oggi su alcune delle questioni principali che sono all'ordine del giorno delle dinamiche europee, a partire dal prossimo Consiglio Europeo informale previsto a Granada.
Per l'Italia, lo avevamo anticipato con una lettera, la priorità era ed è la questione migratoria. Sono contenta per la convergenza che abbiamo trovato in questa mattinata in cui la gran parte del dibattito è stata dedicato alla materia migratoria. È ovviamente tempo per affrontare la questione in modo concreto, strutturale, possibilmente definitivo. 
La nostra discussione è ruotata molto intorno a questo. L'Italia è, insieme a Malta e insieme alle Nazioni di primo approdo, una delle Nazioni che oggi patiscono di più la forte pressione migratoria, ma tutti qui siamo consapevoli del fatto che chi ha ritenuto che, di fronte alla situazione che sta vivendo il continente africano, il problema migratorio potesse essere chiuso dentro i confini di un'unica Nazione europea prende chiaramente un abbaglio, sta facendo un grande errore. Perché la situazione geopolitica, la situazione della crisi che noi stiamo affrontando, racconta bene che noi rischiamo di essere le prime Nazioni a essere travolte ma poi, in assenza di risposte strutturali, tutti quanti verranno travolti da questo problema. 
Nei giorni scorsi io avevo inviato al Primo Ministro Abela una lettera chiedendo di affrontare questa questione: lo devo ringraziare per averlo fatto e devo ringraziare i colleghi perché nella dichiarazione finale vi sono molti elementi concreti, seri che affrontano la questione migratoria, anche molti di quelli che erano stati suggeriti dall'Italia.
Il Vertice ribadisce qual è la strada da seguire, l'ha detto bene Robert prima di me: contrasto all'immigrazione illegale, lotta senza quartiere ai trafficanti, andare alle cause dei fenomeni di immigrazione e offrire altre risposte a un continente africano che è in estrema difficoltà.
In sostanza noi ribadiamo che l'unico modo per affrontare seriamente il problema migratorio, l'unico modo per aiutare i più fragili, a partire da chi ha davvero diritto alla protezione internazionale, è ricondurre la questione migratoria a un fenomeno di legalità. In Europa non si entra illegalmente, non sono i trafficanti a decidere chi può e chi non può entrare in Europa. E dall'altra parte bisogna dare risposte serie a un’Africa che è sempre più in difficoltà.
Per attuare questi principi noi consideriamo che il piano d'azione presentato dal Presidente Ursula von der Leyen a Lampedusa sia un'ottima cornice di partenza, è però ora fondamentale renderlo concreto e operativo. 
Abbiamo, da questo punto di vista, anche col Presidente francese Macron e con Ursula von der Leyen, avuto a margine un confronto sui prossimi passi operativi che si possono fare, che si devono fare, soprattutto in vista del Consiglio Europeo di Granada.
Noi abbiamo come Italia portato il nostro contributo alla discussione. Alcuni dei punti più importanti dal nostro punto di vista sono: il tema degli accordi di riammissione per i rimpatri, che devono essere una questione europea e non gestita dai singoli Stati membri, anche attraverso una lista Europea dei paesi sicuri; bisogna rafforzare la lotta ai trafficanti, puntando soprattutto allo smantellamento delle catene di costruzione dei mezzi utilizzati per gli sbarchi, ai flussi finanziari di organizzazioni criminali che sono sempre più potenti e sempre più lunghe; accordi e sostegno alle autorità del Nord Africa per il controllo del proprio spazio marittimo per bloccare le partenze; immediata attuazione e implementazione del Memorandum con la Tunisia, di una partnership che stiamo cercando di costruire con la Tunisia e con i Paesi del Nord Africa. E poi, dicevo, offrire un'alternativa credibile ai fenomeni di immigrazione illegale. E questo vuol dire soprattutto costruire una nuova partnership con l'Africa: passa da alcune scelte che noi dobbiamo fare. 
Abbiamo parlato della revisione del quadro finanziario pluriennale 2021-2027. Chiaramente l'Italia, ma anche le Nazioni che sono qui, si aspettano che ci siano risorse importanti per aiutare un continente che ha moltissime risorse e che, pur tuttavia, versa in condizioni di povertà e conseguente instabilità; che è purtroppo il continente che sta pagando di più le conseguenze della guerra di aggressione russa verso l'Ucraina. 
Il primo tema sono le risorse per investimenti che devono essere strategici: nella crisi che viviamo ci sono alcune opportunità. Penso al tema dell'energia. L’energia oggi è l'elemento che può far tornare il Mediterraneo centrale, che può tornare a legare il destino del continente europeo e del continente africano. Noi abbiamo un problema di approvvigionamento energetico, l'Africa è potenzialmente un enorme produttore di energia. Con investimenti e risorse adeguate si può cambiare il futuro e affrontare insieme diversi problemi.
La seconda questione è ovviamente il tema della migrazione legale, che deve essere sostenuta dal nostro punto di vista anche da percorsi di formazione nei Paesi di provenienza ma che, a mio avviso, deve essere anche legata alla capacità che le Nazioni hanno di contrastare parallelamente l'immigrazione illegale. Per troppo tempo noi non abbiamo potuto dare risposte adeguate a chi legalmente voleva venire a lavorare in Europa, perché le quote di immigrazione erano tutte coperte da chi entrava illegalmente. Non lo possiamo più consentire.
Ovviamente, a margine di tutto questo, abbiamo discusso di Ucraina. La nostra posizione su questa materia non cambia: continuiamo a garantire il nostro sostegno.
Abbiamo parlato di transizione verde. Chiaramente l'Italia la sostiene, purché venga fatta con intelligenza: non dobbiamo mai dimenticare che la sostenibilità ambientale deve viaggiare di pari passo con quella economica e sociale. Continuiamo a sostenere la neutralità tecnologica per raggiungere gli obiettivi che ci siamo dati.
Così come abbiamo parlato delle nuove regole della governance del Patto di stabilità. La posizione italiana qui è molto chiara. Noi pensiamo che se l'Europa si è data dagli obiettivi strategici - transizione verde, transizione digitale, difesa - poi quegli obiettivi strategici debbono essere riconosciuti e protetti nelle nuove regole sulla governance. Non possiamo tornare alle regole del precedente Patto di stabilità, sarebbe per le nostre economie obiettivamente molto pesante da affrontare, ma dobbiamo anche sapere immaginare nuove regole che sostengano le grandi scelte strategiche che ci siamo date. 
E non voglio dilungarmi ulteriormente, voglio solamente ricordare che i Paesi qui rappresentati, i Paesi del MED9, complessivamente rappresentano il 46% della popolazione europea e il 41,5% di prodotto interno lordo. E quindi forse, anche per convergenza di approccio e per convergenza di priorità, la nostra capacità di lavorare compatti può anche consentire di vedere maggiormente riconosciute e attenzionate le priorità che ci diamo.
Grazie ancora Robert e grazie a tutti i colleghi.
 
",2023-09-29,https://www.governo.it/it/articolo/dichiarazioni-alla-stampa-del-vertice-eu-med9-lintervento-del-presidente-meloni/23767
"Firma del Patto Anti-Inflazione, intervento del Presidente Meloni","Buongiorno a tutti. Grazie mille di essere qui, per essere tutti presenti alla firma, al varo di questa iniziativa, che mi rende particolarmente orgogliosa e per la quale voglio ringraziare il Ministro delle Imprese e del Made in Italy, Adolfo Urso, il Ministro dell'Agricoltura e della Sovranità Alimentare, Francesco Lollobrigida, tutti gli uffici e Palazzo Chigi e ovviamente i tanti rappresentanti del mondo produttivo che sono presenti qui oggi, che con noi hanno portato avanti questa iniziativa. 
Voglio ringraziare anche il dottor Benedetto Mineo, meglio noto come “Mister Prezzi”, per il lavoro quotidiano che svolge e per il ruolo che ha avuto in questa vicenda. 
Ma, dicevo, soprattutto voglio ringraziare tutto il mondo produttivo, le filiere, tutte le realtà e le associazioni che hanno dato la loro disponibilità a sottoscrivere questo Patto Anti-Inflazione, uno strumento attraverso il quale noi lavoriamo insieme, per calmierare i prezzi sui principali beni di largo consumo. 
Vi ringrazio, perché credo sinceramente che questa iniziativa vada al di là del valore economico che ha.
Credo che sia anche un bel messaggio, un messaggio che noi diamo alla Nazione, che diamo ai cittadini italiani, sulla capacità che l'Italia ha ancora nei momenti di difficoltà di lavorare insieme, di cercare di muoversi come una comunità per raggiungere degli obiettivi. 
Questo è, secondo me, quello che accade oggi, ed è un messaggio estremamente prezioso. Penso che sia la prima volta che tutto il Sistema Italia, gli attori delle filiere dell’agro-alimentare e dei beni di largo consumo, firmano un Patto con il Governo per tenere sotto controllo i prezzi del carrello della spesa, per aiutare le famiglie italiane, particolarmente quelle che sono maggiormente in difficoltà. 
È un'iniziativa che è frutto di un lungo lavoro, di un confronto che è durato diverse settimane, che ha portato a un risultato concreto e che dimostra al Governo che non siamo soli quando ci sono da affrontare problemi che coinvolgono questa Nazione. Forse dimostra anche al mondo produttivo che c'è una guida, che c'è in questa Nazione finalmente un Governo che sa ascoltare e che ha anche l'umiltà di chiedere una mano quando deve affrontare situazioni complesse come quella nella quale ci troviamo. 
È il caso della spirale inflazionistica, una materia che coinvolge tutte le principali economie europee, non soltanto noi. Con questo Governo fin dall'inizio abbiamo lavorato prioritariamente a sostenere il potere d'acquisto delle famiglie, con le risorse pur limitate a disposizione, concentrando quelle risorse per aiutare le famiglie con tantissime iniziative: da quelle relative al caro-energia, il taglio del cuneo contributivo, l'aumento dell'assegno unico per i figli, il taglio dell'Iva sui prodotti per la prima infanzia, l'aumento delle pensioni, la super rivalutazione delle pensioni minime, la Carta Dedicata a Te per l'acquisto dei beni alimentari, che adesso è stata allargata, in uno degli ultimi Consigli dei Ministri, anche all'acquisto dei carburanti. 
Abbiamo cercato di sostenere soprattutto le famiglie di fronte al problema inflazionistico e lo abbiamo fatto, e ne rivendico la scelta politica, concentrando quelle risorse sui redditi medio-bassi. Chiaramente non possiamo affrontare questo problema da soli e quindi abbiamo anche chiesto aiuto al mondo produttivo, dando un segnale che possiamo lavorare insieme. Oggi facciamo un altro passo avanti con questo trimestre tricolore del Patto Anti-Inflazione, tre mesi di sperimentazione per calmierare i prezzi dei prodotti di largo consumo. 
È un esperimento. Io sono molto ottimista sui risultati, non so se lo siate anche voi, perché chiaramente se funzionerà bene poi lavoreremo per prolungare questa iniziativa. 
Però, ripeto e concludo ringraziandovi davvero, il segnale più bello che diamo oggi è che questa Nazione è ancora in grado di tenersi per mano, è ancora in grado di lavorare sullo stesso obiettivo, è ancora in grado di capire che non c'è provvedimento, non c'è governo, non c'è persona che possa davvero risolvere il problema se poi la Nazione non ti dà una mano. 
E allora quando si fanno le cose, quando si puntano gli obiettivi e quando si sa che c'è un problema, a maggior ragione quando quel problema non dipende dalle nostre responsabilità, la capacità che noi abbiamo di lavorare tutti nella stessa direzione fa la differenza, ed è un messaggio potentissimo. In una Nazione nella quale troppo spesso ci siamo comportati come fossimo delle monadi, come se dalle scelte di ciascuno di noi non dipendesse anche il destino di tutti gli altri. 
Oggi noi abbiamo chiesto questa disponibilità, ma la presenza di tutti questi attori importanti, di queste realtà importanti, compatta, unita, è secondo me un segnale potentissimo.
Di questo voglio ringraziare prima di tutto voi e i Ministri che hanno pensato questa iniziativa. Grazie ancora per essere qui.
",2023-09-28,https://www.governo.it/it/articolo/firma-del-patto-anti-inflazione-intervento-del-presidente-meloni/23755
"Anniversario del delitto Siani, la lettera del Presidente Meloni a ""Il Mattino""","Era la sera del 23 settembre 1985 quando la notizia dell’omicidio di Giancarlo Siani irrompeva nei notiziari italiani. La camorra aveva commesso l’ennesimo, efferato, delitto. Ma nell’atroce contabilità dei crimini commessi dalla criminalità organizzata, l’assassinio di un giovane giornalista napoletano si era trasformata subito in qualcosa che non si era mai visto. 
Era la prima volta, infatti, che la camorra colpiva un giornalista, ritenuto 'colpevole' di aver indagato nel sottobosco criminale alla ricerca di collusioni tra criminalità organizzata e le amministrazioni locali. Giancarlo Siani seguiva per “Il Mattino” il territorio della provincia di Napoli, area lontana dai riflettori e dalle grandi inchieste. Condizione che rende spesso più facile alla criminalità organizzata vessare i cittadini di quelle periferie, renderli più indifesi, inculcando loro il senso di abbandono da parte dello Stato. 
Giancarlo aveva capito come agiva la camorra, ne aveva denunciato i soprusi e raccontato i crimini. Non si è mai voltato dall’altra parte. E per questo ha pagato il prezzo più alto. Siani faceva il cronista, precario, nella provincia di Napoli, ne ha descritto il volto più cupo, ma era convinto che il destino di quei territori non fosse segnato. Così come non è segnato il destino di Caivano, uno dei tanti territori italiani dove lo Stato ha smesso semplicemente di fare il suo lavoro e di adempiere ai suoi doveri. 
I cittadini di Caivano, e di tutte le zone franche della nostra Nazione, hanno il diritto di pretendere che lo Stato torni ad assumersi le proprie responsabilità. Torni ovvero a fare il proprio lavoro, e a garantire servizi, offrire opportunità, dare ai cittadini le risposte che si meritano. È questa la visione che muove l’azione del Governo per liberare Caivano dal giogo dell’illegalità, per ripristinare la sicurezza e gettare le basi per la ricostruzione sociale e la rinascita del territorio. 
Lo Stato deve tornare a fare lo Stato. Non deve più indietreggiare. Deve rispondere colpo su colpo alle ‘paranze’, agli atti intimidatori e a chi vorrebbe che a Caivano non cambiasse nulla e offrire una risposta organica in termini di educazione, aggregazione, formazione e legalità. 
Vogliamo che Caivano diventi un modello, da esportare nel resto d’Italia. Stiamo concentrando l’attività del Governo e di tutti i livelli istituzionali per dimostrare che, se lo Stato ci mette determinazione, forza e costanza, le cose possono cambiare davvero. Non sarà un cammino semplice, ma io credo che una politica seria debba mettere la faccia sulle cose difficili invece che su quelle facili. Saremo lì, a Caivano e in tutta Italia. Giorno dopo giorno, settimana dopo settimana, mese dopo mese. Lo faremo anche nel nome di Giancarlo Siani, e del suo insegnamento: “Mai in ginocchio, sempre in piedi”.
 
",2023-09-23,https://www.governo.it/it/articolo/anniversario-del-delitto-siani-la-lettera-del-presidente-meloni-il-mattino/23652
"Genova, l'intervento del Presidente Meloni alla firma dell’accordo Governo-Regione Liguria","Buon pomeriggio a tutti.
Grazie davvero per questo pomeriggio che mi avete regalato. Lo dico sinceramente, lo dico al Presidente Cecchi, al Presidente Toti, al Sindaco Bucci, a tutti gli altri attori istituzionali che sono qui presenti. Confesso che arrivo fisicamente un po' provata: sono tornata ieri da New York, stamattina ero a Rimini, sono arrivata a Genova. 
E queste due ore che ho passato qui mi hanno regalato davvero tanta energia. E allora voglio dire che non è il comparto della nautica che deve ringraziare me per essere venuta qui oggi - a colmare una lacuna di 37 anni dall'ultima visita ufficiale di un Presidente del Consiglio dei Ministri al Salone Nautico - ma sono io che devo ringraziare questo comparto. 
Perché quando si hanno delle aziende che riescono a raccontare, produrre, dimostrare l'eccellenza italiana, come il settore nautico ha fatto in questi anni, dando lavoro alle maestranze italiane, producendo una filiera con oltre 200.000 lavoratori in Italia, facendo attenzione a quella che è la nostra tradizione, che è la tradizione della nostra eccellenza, che produce per 7 miliardi di euro - che inevitabilmente si riversano anche nella casse dello Stato italiano e fanno un pezzo anche delle risorse che lo Stato può spendere - credo che sia il Governo di questa Nazione che deve venire qui e avere l'umiltà e la responsabilità di dire grazie per il lavoro che questo settore ha saputo rappresentare, per l'eccellenza che ha raccontato e che continua a raccontare nel mondo, e, diciamoci la verità, perché poi un po' ci rende fieri, lasciando tutti dietro di sé, che è una cosa che ci rende sempre orgogliosi. 
Dopodiché, però, non è solamente per questo che io sono venuta. Sono venuta anche perché, come il Presidente sa benissimo, questo è un Governo che ha voluto concentrare un pezzo delle sue scelte strategiche proprio sul tema del mare.
Abbiamo detto tante volte che l'Italia è una piattaforma in mezzo al Mediterraneo, è una piattaforma nel mare di mezzo tra Suez e Gibilterra e noi ci siamo spesso, troppo spesso, comportati come se questo mare non lo avessimo, come se fossimo una Nazione che non era circondata da 8.000 chilometri di costa. E non è, guardate, solamente un tema di posizionamento geografico - anche se anche il posizionamento geografico ha il suo ruolo, ad esempio in termini di geopolitica: penso si veda il ruolo che l'Italia cerca di recuperare come protagonismo nel Mediterraneo - ma è soprattutto economia. Il mare è una delle infrastrutture più strategiche di cui l'Italia dispone e non si può non avere una strategia su come creare al meglio una sinergia tra tutti gli attori che operano nell'economia del mare. E questa è la ragione per la quale, come probabilmente voi saprete, la settimana scorsa è stato presentato il Piano del mare. Un ministero specifico, che si occupa di questa materia, ha messo insieme attorno a un tavolo tutti gli attori di questa filiera, ha ascoltato i loro bisogni, ha raccolto le indicazioni che venivano dalle imprese che operano in quei settori, ha fatto una strategia e l’ha scritta in un Piano. 
Presidente, non c'è bisogno che io ricordi ai ministri quali sono gli impegni che si sono presi, perché nella prossima Legge di Bilancio noi abbiamo un collegato dedicato all'economia del mare - lei sa che le Leggi di Bilancio hanno una serie di norme collegate, che quindi poi costringono a fare una serie di cose il Consiglio dei Ministri, il Parlamento e gli attori istituzionali - e in quel collegato del mare chiaramente noi raccoglieremo le esigenze e le proposte che arrivano dai vari settori, compreso il settore della nautica con le sue necessità di semplificazione. Questo è un settore che è stato anche spesso fatto oggetto di demagogia, è stato a volte vituperato. Usciamo da questa logica, chi produce eccellenza italiana può solamente essere ringraziato e difeso.
Dopodiché noi siamo qui oggi anche per firmare un accordo tra il Governo e la Regione Liguria. È il primo accordo che firmiamo dopo il nostro decreto sul Sud. 
Voglio ringraziare il Ministro Raffaele Fitto, ha fatto un lavoro molto prezioso, molto lungo e difficile per riorganizzare i fondi di coesione. Ha dialogato con tutte le Regioni, all'esito di quel dialogo noi abbiamo varato il decreto Sud. Il decreto Sud istituisce un modo nuovo per organizzare e spendere i fondi di coesione, i cosiddetti accordi di coesione. Gli accordi di coesione sono degli accordi che vengono fatti tra il Governo nazionale e le Regioni su priorità che devono essere condivise, chiaramente su proposte che mandano le Regioni, ma che devono far parte di una strategia complessiva. 
Cerchiamo, così e con una serie di altre cose che abbiamo inserito, di far sì che l'Italia, che è stata troppo spesso fanalino di coda nella spesa di queste risorse, - sì, diceva bene, non sempre le risorse sono mancate, delle volte è mancata la capacità di spenderle - di trasformare l'Italia dalla Nazione che è stata fanalino di coda nella spesa dei fondi europei a Nazione virtuosa che possa fare da esempio per le altre. E questo richiede alcune cose. Richiede una strategia che oggi noi identifichiamo in questo lavoro che facciamo con le singole Regioni.
Richiede la capacità di avere il coraggio di dire che, quando delle risorse sono state messe su dei Piani e non sono spese nei tempi in cui devono essere spese, devono essere de-finanziate per trasferire le risorse su altro; e consentire poteri sostitutivi da parte del Governo nazionale quando le risorse non dovessero essere spese adeguatamente. L’obiettivo è non perdere neanche un euro, perché l'Italia non se lo può permettere. 
Quello che noi firmiamo oggi con la Regione Liguria è il primo di questi accordi: sblocca oltre 230 milioni di euro su opere strategiche che si muovono in moltissimi settori. Vi cito i prevalenti. Ci sono circa 85 investimenti strategici e sarà, grazie a queste risorse, possibile terminare opere che per questo territorio sono fondamentali. Penso ai 29 milioni e mezzo aggiuntivi per la realizzazione del canale scolmatore del torrente Bisagno a Genova - ne sappiamo qualcosa, annosa vicenda -, opera fondamentale per la messa in sicurezza della città dal rischio idrogeologico. Gli interventi di mitigazione del rischio del bacino del fiume Entella, 83 milioni che serviranno a potenziare le infrastrutture della Regione, particolarmente per la realizzazione di nuove strade, mettere in sicurezza quelle esistenti, garantire maggiore accessibilità alle aree interne. Completare il nuovo terminal dell'aeroporto di Genova, altra infrastruttura importante per un territorio come questo. E poi completare il bacino di carenaggio del Porto di Genova e adeguare la stazione di Ventimiglia.
C'è un intervento importante sulle case popolari della Regione di 25 milioni di euro per l'edilizia residenziale pubblica. Ma ci occupiamo anche di sanità, con risorse per oltre 15 milioni che servono a terminare il nuovo ospedale di Felettino di La Spezia, a implementare l'ospedale Borea di Sanremo. Ci occupiamo di cultura, particolarmente di alcuni teatri che hanno valenza nazionale, che hanno valenza regionale, il Carlo Felice di Genova, il teatro civico di La Spezia, il teatro Cavour di Imperia. Ci occupiamo di istruzione, con investimenti per oltre 5 milioni di euro per aiutare le scuole. Quindi infrastrutture, cultura, istruzione, sanità, casa. 
Le priorità strategiche che anche una Regione come questa ha, con risorse che devono essere spese nei tempi, con accordi che vengono monitorati dal Governo nazionale e, molto importante, con una quota che viene trasferita alla regione da parte del Governo nazionale già comprensiva anche delle risorse della regione. Questo è un problema che ha bloccato molte regioni nel passato, nella capacità di spendere queste risorse.
Quindi noi ce la mettiamo tutta. Ringrazio il Presidente Toti perché questa è la prima, la Liguria è stata più veloce - come molto spesso, devo dire, accade - nella definizione di questo Accordo di Coesione. Ma è solo il primo esempio di una nuova stagione nella capacità che avrà l'Italia di spendere i fondi europei. Noi vogliamo rappresentare una Nazione responsabile, una Nazione capace, una Nazione in grado, soprattutto quando attraversa momenti di difficoltà, di non raccontare al mondo che disperde delle risorse, ma di raccontare al mondo che è la prima e la più brava a spendere quelle risorse. 
Grazie a tutti e buon lavoro.
",2023-09-22,https://www.governo.it/it/articolo/genova-lintervento-del-presidente-meloni-alla-firma-dell-accordo-governo-regione-liguria
Intervento del Presidente Meloni alla 78ma Assemblea Generale delle Nazioni Unite,"Signor Presidente, Signor Segretario Generale, colleghi delegati, Signore e Signori.
È un onore, per me, rappresentare l’Italia di fronte all’Assemblea Generale delle Nazioni Unite. Un onore che, tuttavia, non è leggero come il privilegio, ma pesante come pesante è la responsabilità.
Perché noi viviamo un’epoca complessa, fatta di emergenze e mutazioni continue, e non possiamo permetterci il lusso delle frasi di circostanza, dei principi decantati ma non attuati, delle scelte facili in luogo di quelle giuste.
Dobbiamo tornare al senso profondo di ciò che ha dato vita a questo luogo, la Comunità delle Nazioni e dei popoli che si riconoscono nella Carta delle Nazioni Unite del 1945, nata per trovare soluzioni condivise che potessero garantire pace e stabilità.
Sono in fondo due gli elementi che hanno dato un senso a questo luogo. Da una parte le Nazioni, che esistono perché rispondono al bisogno naturale degli uomini di sentirsi parte di una comunità di destino, di appartenere ad un determinato popolo e di poter condividere con altre persone la stessa memoria storica, le stesse leggi, gli stessi usi e costumi. In una parola, l’identità.
E dall’altra parte l'aspirazione di quelle Nazioni, differenti tra loro, di trovare un luogo nel quale risolvere le controversie internazionali con uno strumento più difficile da utilizzare ma decisamente più efficace nei risultati della forza, cioè lo strumento della ragione.
Se questi due elementi, la Nazione e la Ragione, sono ancora il fondamento di ciò che ci muove, allora dobbiamo respingere il racconto interessato e utopico di chi dice che un mondo senza Nazioni, senza confini e senza identità, sarebbe anche un mondo senza conflitti, e con altrettanta determinazione dobbiamo impedire il ritorno della forza come strumento di risoluzione delle controversie internazionali.
La guerra di invasione russa dell’Ucraina ci racconta esattamente questo. Che di fronte a chi vorrebbe riportarci al tempo delle guerre di dominio e di stampo neo-imperialista del quale pensavamo di esserci liberati nel secolo scorso la Ragione può ancora avere la meglio, e che l’amore di Patria, il valore della Nazione, può ancora essere difeso oltre l’inimmaginabile.
 
Sta a noi, a ciascuno di noi, decidere da quale parte della storia stare, in coscienza. Ma non dobbiamo prenderci in giro, perché questa è la posta in gioco. La scelta tra la Nazione e il caos, e tra la Ragione e la prevaricazione.
L’Italia ha scelto chiaramente da che parte stare. Lo ha fatto per senso di giustizia. Lo ha fatto perché è consapevole di quanto sarebbe difficile governare un mondo nel quale ha avuto la meglio chi bombarda le infrastrutture civili sperando di piegare un popolo con il freddo e il buio, chi utilizza come arma l'energia e ricatta le Nazioni in via di sviluppo impedendo di esportare il grano, la materia prima indispensabile per sfamare milioni di persone.
Le conseguenze del conflitto in Ucraina travolgono tutti come in un domino, ma impattano soprattutto sulle Nazioni del sud del mondo. È una guerra mossa non solo contro l’Ucraina, ma contro le Nazioni più povere.
L’attenzione dell’Italia è rivolta particolarmente verso l’Africa, dove nazioni già provate già provate dai lunghi periodi di siccità e dalle conseguenze dei cambiamenti climatici si trovano oggi di fronte a una situazione difficilissima anche in termini di sicurezza alimentare, che le espone ancora di più all’instabilità, e le rende facili prede del terrorismo e del fondamentalismo.
È una scelta. Creare il caos e diffonderlo. E in quel caos, che produce decine di milioni di persone potenzialmente in cerca di condizioni di vita migliori, si infiltrano reti criminali che lucrano sulla disperazione per collezionare miliardi facili.
Sono i trafficanti di esseri umani che organizzano la tratta dell’immigrazione illegale di massa. Illudono che affidandosi a loro chi vuole migrare troverà una vita migliore, si fanno pagare migliaia di dollari per viaggi verso l'Europa che vendono con le brochure come fossero normali agenzie di viaggio, ma su quelle brochure non scrivono che quei viaggi troppo spesso conducono alla morte, a una tomba sul fondo del mar Mediterraneo. Perché a loro non importa se la barca sia adatta o meno ad affrontare quel viaggio, l'importante per loro è solo il margine di guadagno.
È a questa gente che un certo approccio ipocrita in tema di immigrazione ha fatto arricchire a dismisura. Noi vogliamo combattere la mafia in tutte le sue forme, e combatteremo anche questa. Il punto è che combattere le organizzazioni criminali dovrebbe essere un obiettivo che ci unisce tutti, e che investe anche le Nazioni Unite, che investe anche questo luogo.
Perché davvero una organizzazione come questa, che afferma nel suo atto fondativo “la fede nella dignità e nel valore della persona umana” può voltarsi dall’altra parte di fronte a questo scempio?
Davvero possiamo fingere di non vedere che oggi al mondo non esiste attività criminale più profittevole del traffico di migranti, quando proprio i rapporti Onu certificano come questo business abbia raggiunto per volumi di denaro il traffico di droga, e ampiamente superato quello delle armi?
Davvero questa Assemblea, che in altri tempi ebbe un ruolo fondamentale nel debellare definitivamente quel crimine universale che era la schiavitù, può tollerare che torni oggi sotto altre forme, che si continui a mercificare la vita umana, che vi siano donne portate in Europa a prostituirsi per ripagare debiti enormi contratti con i trafficanti, o uomini abbandonati nelle mani della criminalità organizzata?
Davvero possiamo dire che sia solidarietà accogliere in via prioritaria non chi ne ha davvero più bisogno ma piuttosto chi ha i soldi per pagare questi trafficanti, e consentire ai trafficanti di stabilire chi abbia diritto a salvarsi?
Io penso di no, e sono convinta che sia dovere di questa organizzazione rifiutare ogni ipocrisia su questo tema e dichiarare una guerra globale e senza sconti ai trafficanti di esseri umani.
Ma per farlo dobbiamo lavorare insieme a ogni livello, e l'Italia intende essere in prima fila su questo fronte.
Con il Processo di Roma, avviato a luglio con la Conferenza su Migrazioni e Sviluppo, abbiamo coinvolto le nazioni mediterranee e diverse nazioni africane su un processo che si snoda lungo due direttrici fondamentali: sconfiggere gli schiavisti del terzo millennio da un lato, e affrontare le cause alla base della migrazione dall’altro, con l’obiettivo di garantire il primo dei diritti, che è il diritto a non dover emigrare, a non essere costretti a lasciare la propria casa, la propria famiglia, a recidere le proprie radici, potendo trovare nella propria terra le condizioni necessarie a costruire la propria realizzazione.
Anche qui bisogna avere il coraggio di dire le cose come stanno. L’Africa non è un continente povero. È al contrario un continente ricco di risorse strategiche. Detiene la metà di quelle minerarie del mondo, tra cui abbondanti terre rare, e il 60% delle terre coltivabili, spesso inutilizzate. L'Africa non è un continente povero, ma è stato spesso, ed è, un continente sfruttato. Troppo spesso gli interventi delle Nazioni straniere nel continente non sono stati rispettosi delle realtà locali. Spesso l’approccio è stato predatorio, e ciononostante perfino paternalistico.
Occorre invertire la rotta. L’Italia vuole contribuire a creare un modello di cooperazione, capace di collaborare con le Nazioni africane affinché possano crescere e prosperare grazie alle risorse che possiedono. Una cooperazione da pari a pari, perché l’Africa non ha bisogno di carità, ma di essere messa in condizioni di competere ad armi pari, di investimenti strategici che leghino i destini delle nazioni con progetti reciprocamente vantaggiosi.
E così, offrire un’alternativa seria al fenomeno della migrazione di massa, un’alternativa fatta di lavoro, formazione, opportunità nelle nazioni di provenienza, e percorsi di migrazione legale e concordata e dunque anche integrabile.
Saremo i primi a dare il buon esempio con il “Piano Mattei per l'Africa”, un piano di cooperazione allo sviluppo che prende il nome di Enrico Mattei, un grande italiano che sapeva conciliare l'interesse nazionale italiano con il diritto degli Stati partner a conoscere una stagione di sviluppo e progresso.
Il punto centrale è che dobbiamo avere il coraggio di rimettere l’uomo, con i suoi diritti, al centro del nostro agire. Un principio apparentemente scontato, che tuttavia scontato non è più. Nazioni vengono invase, la ricchezza si concentra sempre di più, la povertà dilaga, si riaffaccia la schiavitù, tutto sembra voler mettere a repentaglio la sacralità dell’essere umano.
Perfino quello che a uno sguardo superficiale può sembrare uno strumento per migliorare il benessere dell’umanità, a un’analisi più attenta rivela i suoi rischi.
Pensiamo all’intelligenza artificiale. Le applicazioni di questa nuova tecnologia rappresentano sicuramente una grande opportunità in molti campi, ma non possiamo fingere di non comprendere anche gli enormi rischi che porta con sé.
Non sono certa che ci stiamo rendendo conto abbastanza delle implicazioni connesse a uno sviluppo tecnologico che corre molto più velocemente della nostra capacità di governarne gli effetti.
Eravamo abituati a un progresso che aveva come obiettivo ottimizzare le capacità umane, e oggi ci confrontiamo con un progresso che rischia di sostituire le capacità umane. E se in passato questa sostituzione si concentrava sul lavoro fisico, così che gli uomini potessero concentrarsi sui lavori di concetto e di organizzazione, oggi è l’intelletto che rischia di essere soppiantato, con conseguenze che potrebbero essere devastanti, particolarmente nel mercato del lavoro. Sempre più persone non saranno necessarie, in un mondo sempre più dominato dall’ineguaglianza, dalla concentrazione di potere e di ricchezza nelle mani di pochi.
Non è il mondo che vogliamo. E dunque penso che non possiamo commettere l’errore di considerare questo dominio una sorta di “zona franca” senza regole. Servono meccanismi di governance globale che siano capaci di assicurare che queste tecnologie rispettino barriere etiche, che l’evoluzione della tecnologia rimanga al servizio dell’uomo e non viceversa. Serve dare applicazione pratica al concetto di “algoretica”, ovvero dare un’etica agli algoritmi.
Sono, questi, alcuni dei temi che l’Italia porrà al centro della sua Presidenza del G7 nel 2024. Ma sono soprattutto questioni che investono la responsabilità delle Nazioni Unite.
Sfide enormi, che non possiamo affrontare se non prendiamo atto anche dei nostri limiti, come Nazioni e nel sistema multilaterale. Per questo l’Italia sostiene la necessità di una riforma del Consiglio di Sicurezza che lo renda più rappresentativo, trasparente ed efficace.  Che garantisca una distribuzione geografica dei seggi più equa e rafforzi anche la rappresentanza regionale.
Che esca dall’assetto cristallizzato all’esito di un conflitto che si è concluso ottant’anni fa, in un altro secolo, un altro millennio, per dare a tutti la possibilità di dimostrare il proprio valore nel presente.
Su questi e molti altri temi si dimostrerà la nostra capacità di governare il nostro tempo. La nostra capacità di fare quello che in questa sede, il 2 ottobre del 1979, un grande uomo, un santo e uno statista come Giovanni Paolo II, ci ricordava, e cioè che l’attività politica, nazionale e internazionale, viene “dall’uomo”, si esercita “attraverso l’uomo” ed è “per l’uomo”.
Grazie a tutti dell’attenzione.
",2023-09-20,https://www.governo.it/it/articolo/intervento-del-presidente-meloni-alla-78ma-assemblea-generale-delle-nazioni-unite/23620
"Visita a Lampedusa Meloni - von der Leyen, le dichiarazioni del Presidente Meloni","Grazie di essere qui. Come avete visto, la Presidente della Commissione europea, Ursula von der Leyen, ha immediatamente accettato l'invito che le avevo formulato a venire qui a Lampedusa per rendersi personalmente conto della situazione.
Voglio dire che io non considero questo tanto un gesto di solidarietà dell'Europa verso l'Italia, lo considero piuttosto un gesto di responsabilità dell'Europa verso se stessa, perché questi sono i confini dell'Italia ma sono anche i confini d'Europa.
E se qualcuno in Europa pensasse che  di fronte alla crisi globale che stiamo affrontando, la questione si potesse risolvere semplicemente chiudendola all'interno dei confini italiani, chiaramente prenderebbe un abbaglio. Noi siamo di fronte a una portata tale, in tema di flussi migratori, che se non lavoriamo seriamente e tutti insieme sul contrasto delle partenze illegali, i numeri di questo fenomeno travolgeranno prima gli Stati di frontiera, ma poi tutti gli altri. E quindi è un problema che inevitabilmente coinvolge tutti, che da tutti va affrontato, e la presenza della Presidente della Commissione von der Leyen questa mattina credo dia questo segnale di consapevolezza.
Qui è in gioco il futuro che l'Europa vuole darsi, perché il futuro dell'Europa dipende dalla capacità che l'Europa ha di affrontare le grandi sfide epocali del nostro tempo e quella dell’immigrazione illegale è sicuramente una di queste. La Presidente von der Leyen lo sa molto bene, per questo voglio anche dire che l'ho trovata collaborativa fin dall'inizio del nostro lavoro, l'ho sempre trovata collaborativa, e credo che questo sia molto importante.
Servono soluzioni serie, complesse, durature, e serve anche che lavoriamo tutti nella stessa direzione. Perché non avrebbe molto senso vedere una parte d'Europa che si impegna e lavora per trovare quelle soluzioni, e un'altra parte di Europa che per ragioni ideologiche lavora per smontare quel lavoro e quelle soluzioni.
Io continuo a dire che di fronte ai flussi che l'Italia sta affrontando, che l'Europa affronta, noi non risolveremo mai il problema parlando di come redistribuire i migranti all'interno dei confini europei. L'unico modo per affrontare seriamente il problema, e per non far sì che la soluzione per una Nazione voglia dire creare un problema a un'altra Nazione, è lavorare sulla dimensione esterna, fermare le partenze illegali degli immigrati. Questo è quello che ci chiedono i cittadini europei, ma è anche quello che ci chiedono gli immigrati regolari, tanti immigrati regolari che vivono in Europa. Ed è quello che ci chiedono i rifugiati, chi ha davvero diritto a essere rifugiato, perché non sempre ci siamo potuti occupare di tutti, anche per il problema che avevamo con l'immigrazione illegale.
Quali sono queste soluzioni, queste proposte. Quelle che l'Italia porta avanti dall'insediamento del nuovo Governo e su cui abbiamo trovato un lavoro comune con la Presidente della Commissione europea. Accordi strutturali con i Paesi del Nord Africa per fermare le partenze, anche per evitare il dramma delle morti in mare.
Lotta più incisiva contro i trafficanti di esseri umani, anche uniformando le legislazioni dei Paesi coinvolti. Ricorderete che abbiamo organizzato una Conferenza sullo sviluppo e la migrazione con tutti i Paesi del Mediterraneo allargato, anche e soprattutto per lavorare su questo fronte.
Quote di immigrazione legale concordate soprattutto con i Paesi che collaborano al contrasto della migrazione illegale. Una efficace missione europea navale per contrastare gli scafisti e le partenze irregolari.
Strumenti più efficaci di rimpatrio degli immigrati illegali che vengano messi in campo dall'Unione europea, non dai singoli Stati nazionali. Poi credo anche, ne parleremo questa settimana, che anche un maggiore coinvolgimento delle Nazioni Unite sia, a questo punto, assolutamente necessario.
I primi segnali di questa strategia, che è condivisa dall'Unione europea, dal Consiglio europeo - questo dicono le conclusioni del Consiglio - è il Memorandum che abbiamo siglato con la Tunisia, un segnale molto importante, e per il quale voglio ringraziare Ursula von der Leyen, sul quale bisogna oggi riuscire ad essere veloci e incisivi per la realizzazione e l’implementazione del Memorandum, che può essere propedeutico, come la Presidente anche ha detto, ad altri accordi con altri Paesi del Nord Africa. E dimostra un'Europa che offre il proprio contributo chiedendo un contributo di responsabilità in cambio.
Sono i temi che porteremo al prossimo Consiglio europeo di ottobre. Confido che le soluzioni arriveranno, anche perché in questi giorni ho parlato con diversi leader e sono ottimista sul fatto che la posizione italiana che vi ho raccontato sia ampiamente condivisa anche in seno al Consiglio europeo.
Intanto confermo che nel Consiglio dei Ministri di domani noi porteremo la norma per estendere al massimo consentito dalle regole europee il trattenimento, ai fini del rimpatrio di chi arriva irregolarmente in Italia, e daremo mandato al Ministero della Difesa di attivarsi immediatamente per realizzare le strutture che sono necessarie.
Chiudo ringraziando la Commissaria agli Affari interni, Ylva Johansson, che è venuta qui oggi ad accompagnare la Presidente von der Leyen, il Ministro degli Interni Piantedosi, il Presidente della Regione, Renato Schifani, il Vice-Sindaco di Lampedusa. E voglio ringraziarlo, ringraziando i cittadini di Lampedusa, con i quali stamattina abbiamo parlato. Sono persone che affrontano da sempre una situazione estremamente difficile, continuiamo a trovare persone molto responsabili, molto belle.
Mi ha fatto piacere avere l'occasione anche di incontrarli, di parlare con loro. Ci siamo impegnati a rendere le loro condizioni sull'isola migliori. Lo abbiamo già fatto, come sapete, con un investimento di 45 milioni di euro per l'isola, proprio per aiutare a gestire centralmente alcune questioni sulle quali l'amministrazione comunale, essendo piccolina, può non avere le risorse e gli strumenti necessari. Ma davvero li voglio ringraziare anche per la loro accoglienza in un momento difficile come questo.
",2023-09-17,https://www.governo.it/it/articolo/visita-lampedusa-meloni-von-der-leyen-le-dichiarazioni-del-presidente-meloni/23594
"Videomessaggio del Presidente Meloni al ""Forum Risorsa Mare""","Buongiorno a tutti,
sono molto felice di portare il mio saluto alla prima edizione del Forum “Risorsa Mare”, che è stato promosso dal Ministro Musumeci, che ringrazio, e organizzato da The European House-Ambrosetti. Saluto tutti i rappresentanti istituzionali, gli esponenti delle categorie produttive e gli operatori economici che interverranno nel corso di questo evento e che in questa due giorni contribuiranno a rendere Trieste, città meravigliosa alla quale sono particolarmente legata, la “Capitale marittima italiana”.
Questo Governo ha deciso di lavorare perché venisse finalmente riscoperta e valorizzata la dimensione marittima e la millenaria vocazione agli scambi commerciali della nostra Nazione, mettendo fine al paradosso assurdo a cui abbiamo assistito negli ultimi anni: il paradosso di un’Italia che ha smarrito la propria identità. Noi siamo una Nazione di “mare”, una Penisola al centro del Mediterraneo, un ponte naturale tra Europa e Africa, un crocevia tra quello che avviene tra i due grandi spazi marittimi del globo: l’Atlantico e l’Indo-Pacifico. Siamo una piattaforma immersa in un “mare di mezzo” - tra Gibilterra e Suez - eppure abbiamo agito come se non fossimo eredi delle Repubbliche marinare, come se non fossimo incorniciati da oltre ottomila chilometri di coste.
Ecco, noi abbiamo scelto di invertire la rotta e di guardare finalmente al mare come una risorsa che va valorizzata con una visione d’insieme. Per questo abbiamo istituito un Ministero che si occupasse specificatamente di questo tema, creato una Struttura di missione ad hoc e affidato al Comitato interministeriale per le politiche del mare il compito di tradurre quella visione in una strategia concreta. Il primo mattone di questa strategia è il “Piano del Mare” approvato dal Comitato e che verrà presentato in questa due giorni a Trieste.
Non spetta a me illustrarne i dettagli, sarà compito del Ministro Musumeci, ma ci tengo a sottolineare il cambio di prospettiva. Per la prima volta il Governo italiano ha messo intorno ad un tavolo tutti gli attori pubblici che hanno competenza sul mare, ha fatto dialogare le filiere, ha raccolto le proposte delle imprese e ha varato un documento che si occupa di tutti gli aspetti che ruotano attorno alla risorsa mare, con obiettivi che sono ambiziosi. Penso all’obiettivo strategico di fare dell’Italia l’hub energetico dell’Europa; penso al contributo decisivo che il mare può dare sul fronte della produzione di energia rinnovabile. Penso alla maggiore centralità che il nostro sistema portuale e logistico può e deve assumere nei traffici marittimi europei e internazionali, e alla necessità di sostenere la transizione energetica del trasporto marittimo. E a questo si aggiunge il lavoro che va fatto per rafforzare il primato italiano nella cantieristica e nell’industria armatoriale e la necessaria attenzione che dobbiamo mettere alle peculiarità di chi lavora nel settore marittimo. Senza dimenticare, ovviamente, alcuni asset nazionali che danno un contributo insostituibile al nostro Prodotto Interno Lordo: il turismo, la pesca e l’acquacoltura. Ma penso anche ad una delle tante, nuove sfide che ci attendono: la corsa al mondo subacqueo e alle risorse geologiche dei fondali. Un ‘dominio’ nuovo nel quale l’Italia intende giocare un ruolo di primo piano.
Il nostro mare è molte cose: è identità, è cultura, è lavoro, è ricchezza. È la linea blu che disegna la fisionomia dell’Italia, rendendola unica. È confine ma anche orizzonte. È protezione e sfida, stimolo continuo a spingerci oltre i nostri limiti. Spetta a noi ora raccogliere questa immensa eredità e portarla nel futuro. Tracciando così nuove rotte per rendere l’Italia ancora protagonista.
Grazie a tutti e buon lavoro.
 
",2023-09-14,https://www.governo.it/it/articolo/videomessaggio-del-presidente-meloni-al-forum-risorsa-mare/23563
L'intervento del Presidente Meloni al Budapest Demographic Summit - Sessione Family is the key to security,"A seguire traduzione di cortesia
***
Good morning everyone,
I obviously have to thank Katalin Novák, who is a fighter too. She is a great mother and a very good and great politician too and she is a friend of mine, as Prime Minister Viktor Orbán has been a good friend of mine for many years. I also want to bring my due greetings to all the authorities, to President Radev, and to Vice President Mpango.
I think today we have an important opportunity to discuss a number of issues that Italy considers key not just for the national, but also for the European agenda: the family and the demographic challenge. These challenges are at the heart of the Italian Government’s action through specific measures, focusing on initiatives regarding families and children in all different areas. Later on, I will tell you more about them, but what I want to say to begin is that we are mainly working to bring about a significant cultural change. There is indeed no doubt that a serious demographic crisis is affecting Italy, but it is also affecting the whole of Europe and is now spreading across vast areas of the world, particularly the West in its entirety.
If we try and take an in-depth look into this crisis, we realise that it originated a long time ago and is rooted not only in the anti-cyclical phases of the economy, but – more dangerously – in the quicksand that is the myth of birth rate decline and a widespread cultural approach that is generally hostile to the family. Until a few decades ago, people had children even during wars or in situations of poverty. 
Italy’s history is proof of this. After the Second World War, despite being reduced to ruins and finding itself in an extremely difficult situation, Italy experienced a phase of both major economic expansion and strong population growth. In 1964, more than a million children were born in Italy and there was a fertility rate of 2.7 children per woman.
Children represented not only regeneration of the family, but also an indispensable element of social well-being, for sons and daughters, by working, increased households’ ability to support themselves and they took care of their elderly relatives. If people are having fewer and fewer children today, with more developed nations often heading the fastest towards this downfall, then we cannot reduce this issue to a purely material fact: we have to look deeper into it and, from deep down, look for the necessary answers. In our view, demography is not just another of the many issues of our nations. It is the issue on which our nations’ future depends. I don’t think I am exaggerating in saying that, for we need the courage to say that demographers’ projections for the future are very worrying.   
One of the reasons for this crisis is undoubtedly how the issue is addressed from a cultural point of view, from a media point of view. Let’s think about how much the social models we see in advertisements, in films and TV programmes and in the world of media in general have changed over the years: the typical image of a family with children has gradually faded, with communications geared towards single people being favoured instead, showing citizens-consumers in their individual dimension - detached from the communities they belong to, starting with the first of the communities which is the family. You know what, some years ago, I became, well, a bit more popular, for during a speech I said “I’m Giorgia, I’m a mother, I’m a woman, I’m Italian, I’m Christian, you won’t take it out from me”. Somebody put it to music, it was a way to attack me. It didn’t work; it became a success. Maybe they underestimated how those words would be greeted. What I wanted to say with those words is that we live in an era in which everything that defines us is under attack. Why? And why is it dangerous? It is dangerous for our identity – our national identity, our family identity, our religious identity – is also what makes us aware of our rights and able to defend those rights. Without that identity, we are only numbers,  unconscious numbers, tools in the hands of those who want to use us. That is why I think a great battle for somebody who is defending humankind and the rights of people is also to defend families, is also to defend nations, is also to defend identity, is also to defend God and all the things that have built our civilisation.
They want to convince us that it’s not cool to talk about this subject, that doing so is actually almost a rearguard action, being carried out by people who don’t know how to keep up with the times. Well, they will never convince us about it. And it doesn’t really matter if today’s initiative will most likely not be talked about in terms of content, but rather with regard to what’s going on politically behind the scenes; for us, the important thing that is happening here today is that government and institutional representatives from different nations, different latitudes and different political orientations are discussing this issue, because they are simply responsible enough to understand that it is crucial. I am here because I am interested in talking about why Italians are no longer having the children they say they want in the polls; because I am interested in questioning why the whole of Europe is below the replacement rate - the famous two children per woman that would allow us to keep the population level constant. The experts have been talking about a slowdown for a long time now. In some areas, we are already in a phase of depopulation. However, unless the trend is reversed, the medium-term prognoses are critical. And, as I was saying, demographic prospects are inversely proportional to the level of well-being. To put it more simply, richer nations are where people are having less children. This is the reason why mobilising resources to support families and children is essential, and can deliver concrete results, as Hungary has perfectly demonstrated. Also Pope Francis made reference to this during his apostolic journey to Hungary in April this year. The example of Hungary tells us that things can change, if we want them to change. We need the willingness and we need the courage to do the right measures and substantial investments. 
Thanks to the policies developed by the government over the last years, Hungary inverted the negative birth rate trend that had been plaguing the nation since the early 1980s. Today, the birth rate has increased, the number of marriages has increased, the overall employment rate has increased and – very importantly – the rate of female employment has increased. I want to underline it for I always objected to the idea that many put forward that boosting the birth rate would mean discouraging women from work; as if the two things were not compatible, as if women should still have to be doomed to sacrifice either their job or their motherhood. It is not true. What the Hungarian example tells us is precisely the opposite, it tells us that, by developing family-oriented policies, by combining a family-friendly cultural approach with concrete policies to support families with children and the work-family balance, especially for mothers, it is possible to give women back the freedom to be able to bring children into the world without having to give up their careers as a result, and to be able to have a career without having to give up bringing children into the world as a result. For that is what true freedom is: being able to choose, and being able to have a full life, for children are not a limit. I’m doing a very difficult job, not much time to put everything together but, you know what? I became stronger when my daughter was born, and every time that I see her, I know now better than I knew before, that even when I’m tired, even when I think “ok, I will give up, I can do no more, that’s not a life”, that I’m doing something that, if I’m able to do that, I’m doing it moreover for her. Children make women stronger also in the work they do, they are not a limit. So we want to guarantee this freedom and Hungary’s experience regarding families and the birth rate is therefore an important one, and I want to say it for Italy looks at it with interest and admiration for the results achieved. I have the honour of heading the Italian government, as you know, which is a strong, cohesive government that has been in office for less than a year and that is aiming to work together we hope for many years to come (which is something quite rare in Italy, it’s not like here where things are more stable). Our government has made the birth rate and the family a top priority.
We have done so because we want Italy to go back to having a future, to hoping for and believing in a tomorrow that is better than the uncertain present we are in. We have begun by including the term ‘birth rate’ in the name of a Ministry for the first time ever, and we have linked the subject of the birth rate with that of the family and equal opportunities. That choice was not about form, it was about substance. It is the choice to have the point of view of the family in all the Government’s policies. We are obviously only at the beginning, but we have already set a direction. We have increased the so-called ‘single allowance’ that is paid to families with children; increased parental leave; reformed the instruments against poverty by transforming them from welfare payments that were a disincentive to work into measures to support families and those who are genuinely fragile, focusing once again on children and the fight against child poverty. And, we have raised the threshold of tax-free fringe benefits for workers with children, we have refinanced summer recreational centres, helped young couples to buy a house, and equally important work is being done with regard to the work-family balance, but the most important is that we have put the criteria of the family, the criteria of the birth rate, the criteria of the work-family life balance at the heart of every measure that we are doing. However, – and I want to stress this again – overall, we want our actions to also and above all help to create a new cultural climate, because, you see, when birth rate decline is talked about, some still argue that the population decreasing is actually not a bad thing after all. In the past, there have been specific policies at international level to control the population and encourage the birth rate to fall. Now that we are clearly facing the opposite problem, focusing policies on this issue paradoxically still causes annoyance. This issue is often instrumentally set against the one of migration, which it is claimed can give us the contribution in terms of welfare that our national societies should apparently resign themselves to no longer being able to offer. I do not agree with this narrative; I think that great nations and great peoples must take responsibility for building their own future and the future of their own corner of the world. I think that a quota of legal migration, where this is necessary and can be fully integrated, can make a positive contribution to our economies, but I remain convinced that it would be more responsible for us to entrust European citizens with the solution to the European welfare system crisis – citizens who are instead accustomizing to the idea that decline is a destiny. Well, decline is not a destiny, decline is a choice and it is not the choice that we will do. After all, if you think about it, birth rate decline is merely another side of the incapacitating myth of degrowth. As if degrowth could somehow mean happiness - but no, in my opinion, degrowth can never mean happiness. Applied to demography, it means not only a problem regarding the sustainability of the welfare or health system, but also a lack of inventiveness, creativity, innovation. A lack of hope. A lack of future.
I want to thank Katalin Novák, for this summit – this working session - is dedicated to the family as a “key of security” which is a concept that many years ago could seem banal, and now is quite courageous. So, thank you, Kat. It looks like we need courage for, today, it seems like talking about the family takes something away from someone, instead of adding something to everyone, which is what I think. As if none of us, regardless of our life path and regardless of our origins, were born into a family network. I can be the first to say that, for, as maybe some here know, I do not come from a family with ‘ordinary’ dynamics, and yet I feel in every way a daughter of a family. In recent weeks, there have been some serious incidents in Italy, in a place called Caivano, near Naples – a so-called ‘free zone’ where, for a long time, the State seemed to have withdrawn, giving too much free rein over the years to organised crime. Our government has taken decisive action, for Caivano and for all the other places like that in Italy. One of the key pillars of this initiative is precisely to encourage families to take back the responsibilities that belong to them, with regard to education, raising their children, keeping checks on the content that technology exposes them to right from a very young age and making sure they attend school. Likewise, in these months of government, we have tried to promote the work ethic and educational freedom, which is a cornerstone of personal freedoms on the one hand and of parental responsibilities on the other, which a certain ideological approach instead sees as smoke and mirrors. 
It is true that family is a “key of security”, with “key of security” not being meant, as a certain narrative would like to have us believe, as the severe and somewhat backward idea of a social-cultural superstructure that does not accept personal freedom, but rather as a ‘natural society’, as it is also defined in the Italian Constitution, in which tomorrow’s citizens are born and educated, in which everyone can receive education and training, discover their talents, develop their personalities inside a nest that guarantees security and protection, learn to love and to be loved, and learn what solidarity is. Today, after a prolonged ideological attack that has led to families receiving little help and support, the institution of the family appears to be in crisis, and we want to defend it, we want to revitalise it, as family does not limit anyone’s freedom but does increase everyone’s wealth. 
We do not believe that the State can replace family, and where this has been attempted in the past – as happened in Eastern Europe under Soviet rule – the results serve as a warning for everyone not to repeat the experiment. In this regard, over the last few days I have been amazed to read about the re-emergence of historical controversy over the events of 1956, which on many occasions, together with Viktor and Katalin, we have recalled as the founding moment of Hungary’s constitution and democracy. The revolution of 1956 was not only a revolt against foreign rule, but also a revolt against those who were trying to destroy the very foundations of a people’s identity: family, religion, national belonging. They are pages of history that cannot be rewritten and no propaganda operation today can ever tear them up. And pages of history that we see again today in Ukraine and that we cannot accept.
        
In conclusion, my friends, there can be many different ways to put the family at the heart of development policies, and these are clearly influenced by national cultures, identities, customs and traditions. However, there are many experiences that have worked, that are important to share – such as the experience that we see here in Hungary.
I think, I do agree with President Radev, that Europe must take action in this direction, focusing on policies for the family and the birth rate and accompanying nation states towards greater coordination, with genuine respect for the principle of subsidiarity. In short, demonstrating to have fully understood the extent of the cultural, social and economic challenge we are facing. To use the words of Pope Francis when he was here in Hungary “a Europe centred on the human person and on its peoples, with effective policies for natality and the family (…), where different nations form a single family that protects the growth and uniqueness of each of its members”. This is our hope too, but moreover this is our commitment.
Thank you, everyone.  
***
Buongiorno a tutti,
devo ovviamente ringraziare Katalin Novák, che è una combattente anche lei. È una grande madre e anche un'ottima e grande politica ed è una mia amica, così come il Primo Ministro Viktor Orbán è un mio buon amico da tanti anni.  Desidero inoltre portare i miei saluti a tutte le autorità, al Presidente Radev e al Vicepresidente Mpango.
Credo che oggi abbiamo un’importante occasione di confronto su alcuni temi che l’Italia ritiene centrali nell’agenda, non solo nazionale, ma europea: la famiglia e la sfida demografica. Il Governo italiano sta mettendo queste sfide al centro della sua azione con misure specifiche e con un’attenzione alle famiglie e ai figli negli interventi realizzati in ogni ambito. Ne accennerò più avanti ma quello che voglio dire per iniziare è che stiamo lavorando principalmente per imprimere una significativa svolta culturale. C’è infatti una grave crisi demografica che certamente investe l’Italia, ma investe anche tutta l’Europa, e sta contagiando ormai vaste aree del mondo, particolarmente l’intero Occidente.
Se proviamo a guardare in profondità questa crisi ci accorgiamo che ha origini lontane e radici che non affondano soltanto nel terreno delle fasi anti-cicliche dell’economia, ma - più pericolosamente - nelle sabbie mobili del mito della denatalità e di una impostazione culturale ormai diffusa generalmente ostile alla famiglia. Fino a pochi decenni fa i figli si facevano anche in tempo di guerra o in situazioni di povertà.
Lo dimostra la storia italiana. Nel secondo Dopoguerra, nonostante fosse ridotta in macerie e si trovasse in una situazione estremamente difficile, l'Italia ha vissuto una fase sia di grande espansione economica che di forte crescita demografica. Nel 1964 in Italia nasceva oltre un milione di bambini e il tasso di fecondità era di 2,7 figli per donna.
I figli rappresentavano non solo la rigenerazione della famiglia ma anche un imprescindibile elemento di benessere sociale, poiché i figli grazie al lavoro aumentavano le capacità di sostentamento dei nuclei familiari e si prendevano cura dei loro anziani. Se oggi si fanno sempre meno figli, e a correre più velocemente verso il precipizio sono spesso le Nazioni più sviluppate, non si può quindi ridurre il tema a un dato puramente materiale: bisogna indagare più nel profondo, e dal profondo cercare le risposte necessarie. Ma per come la vediamo noi la demografia non è una questione fra le tante per le nostre Nazioni. È la questione dalla quale dipende il futuro delle nostre Nazioni. Non credo di esagerare nell’affermarlo, perché bisogna avere il coraggio di dire che le proiezioni dei demografi per il futuro sono molto sconfortanti.
Uno dei motivi alla base di questa crisi è certamente il modo in cui si affronta la questione dal punto di vista culturale e mediatico. Pensiamo ad esempio a quanto sono cambiati negli anni i modelli sociali che ci vengono proposti nelle pubblicità, nel mondo del cinema e della tv, nel mondo dei media generalmente intesi. Una comunicazione che ha visto gradualmente sbiadire l’immagine-tipo della famiglia con bambini a vantaggio di una comunicazione a misura di single, che vede il cittadino-consumatore nella sua dimensione individuale, sganciato dalle sue appartenenze comunitarie, a partire dalla prima delle comunità che è la famiglia. Sapete, qualche anno fa sono diventata, beh, un po' più popolare, perché durante un discorso ho detto ""Io sono Giorgia, sono una madre, sono una donna, sono italiana, sono cristiana, non me lo toglierete"". Qualcuno l'ha messa in musica, era un modo per attaccarmi. Non ha funzionato; è diventato un successo. Forse hanno sottovalutato il modo in cui quelle parole sarebbero state accolte. Con quelle parole volevo dire che viviamo in un'epoca in cui tutto ciò che ci definisce è sotto attacco. Perché? E perché è pericoloso? È pericoloso perché la nostra identità - la nostra identità nazionale, la nostra identità familiare, la nostra identità religiosa - è anche ciò che ci rende consapevoli dei nostri diritti e capaci di difenderli. Senza questa identità, siamo solo numeri, numeri inconsapevoli, strumenti nelle mani di chi vuole usarci. Per questo penso che una grande battaglia per chi difende l'umanità e i diritti delle persone sia anche quella di difendere le famiglie, sia anche quella di difendere le nazioni, sia anche quella di difendere l'identità, sia anche quella di difendere Dio e tutto ciò che ha costruito la nostra civiltà.
Vogliono convincerci che parlare di questo tema non sia cool, sia anzi quasi una battaglia di retroguardia, portata avanti da persone che non sanno stare al passo con i tempi. Beh, non ci convinceranno mai di questo. E poco importa se molto probabilmente anche dell’iniziativa di oggi non si parterrà guardando ai contenuti, ma magari ai retroscena della politica, la cosa importante che accade qui oggi, per noi, è che esponenti di governo e istituzionali di diverse nazioni, diverse latitudini e diversi orientamenti politici si confrontano su questo tema perché sono semplicemente abbastanza responsabili da comprendere che è decisivo. E io sono qui perché mi interessa parlare del perché gli italiani non fanno più quei figli che pure nei sondaggi dicono di desiderare, perché mi interessa interrogarmi sulla ragione per la quale l’intera Europa è sotto il tasso di sostituzione, ovvero quei famosi due figli per donna che consentono di tenere costante il livello della popolazione. Gli esperti parlano da tempo di rallentamento. In alcune aree siamo già nella fase dello spopolamento. Ma le prognosi di medio periodo, se non si inverte la tendenza, sono critiche. E, come dicevo, le prospettive demografiche sono inversamente proporzionali al tasso di benessere. Per dirla più semplicemente, le Nazioni più ricche sono quelle dove si fanno meno figli. Questa è la ragione per la quale mobilitare risorse a sostegno della famiglia e dei figli è essenziale. E può dare risultati concreti, come l’Ungheria ha perfettamente dimostrato. Lo ha richiamato anche Papa Francesco nel corso del suo viaggio apostolico in Ungheria dello scorso aprile. L’esempio ungherese ci dice che le cose possono cambiare, se si vuole che cambino. Occorre la volontà e il coraggio di fare le misure giuste e investimenti importanti. 
Grazie alle politiche sviluppate in questi anni dal governo, in Ungheria è stata invertita la tendenza negativa delle nascite che affliggeva la Nazione dagli inizi degli anni Ottanta. Oggi il tasso di natalità è aumentato, il numero di matrimoni è aumentato, il tasso di occupazione generale è aumentato e – cosa molto importante – è aumentato il tasso di occupazione femminile. Lo voglio sottolineare perché mi sono sempre opposta all’idea portata avanti da molti secondo la quale incentivare la natalità significherebbe disincentivare il lavoro femminile. Come se le due cose non fossero compatibili, come se le donne dovessero essere comunque condannate a sacrificare il lavoro o la maternità. E’ falso. Quello che ci dice l’esempio ungherese è esattamente il contrario: ci dice che sviluppando politiche orientate alla famiglia, sposando un approccio culturale family-friendly con politiche concrete a sostegno delle famiglie con bambini e della conciliazione famiglia-lavoro, in particolare per le mamme, si può restituire alle donne la libertà di poter mettere al mondo dei figli senza per questo rinunciare a una carriera e di poter avere una carriera senza per questo rinunciare a mettere al mondo dei figli. Perché è questa la vera libertà: poter scegliere, e poter avere una vita piena, perché i figli non sono un limite. Sto facendo un lavoro molto difficile, non ho molto tempo per mettere insieme tutto ma, sapete cosa? Sono diventata più forte quando è nata mia figlia, e ogni volta che la vedo, ora so meglio di prima, che anche quando sono stanca, anche quando penso ""ok, mi arrendo, non ce la faccio più, non è una vita"", che sto facendo qualcosa che, se sono in grado di farla, lo faccio anche per lei. I figli rendono le donne più forti anche nel lavoro che svolgono, non sono un limite. Quindi vogliamo garantire questa libertà e dunque quella ungherese su famiglia e natalità è un’esperienza importante, e lo voglio dire perché l’Italia la guarda con interesse e ammirazione per i risultati raggiunti. Ho l’onore di presiedere il governo italiano, come sapete, che è un governo forte, coeso, che è in carica da meno di un anno e che punta  a lavorare insieme speriamo ancora per molti anni (che è una rarità per l’Italia, non è come qui dove le cose sono più stabili). Il nostro governo ha fatto della natalità e della famiglia una priorità assoluta.
E lo abbiamo fatto perché vogliamo che l’Italia torni ad avere un futuro, a sperare e a credere in un avvenire migliore rispetto al presente incerto in cui ci troviamo. Abbiamo iniziato inserendo per la prima volta nella storia la parola “natalità” nella denominazione di un Ministero, e abbiamo collegato il tema della natalità con quello della famiglia e delle pari opportunità. Non è una scelta di forma, ma di sostanza. È la scelta di avere il punto di vista della famiglia su tutte le politiche che il Governo porta avanti. Siamo ovviamente solo all’inizio, ma abbiamo già tracciato una direzione. Abbiamo aumentato l’assegno unico per i figli; potenziato i congedi parentali; riformato gli strumenti contro la povertà trasformandoli da un contributo assistenziale di disincentivo al lavoro a misure di sostegno alle famiglie e alle situazioni di reale fragilità, mettendo al centro ancora una volta i figli e la lotta alla povertà infantile. E ancora, abbiamo innalzato la soglia di benefici accessori esentasse ai lavoratori con figli, abbiamo rifinanziato i centri estivi ricreativi, aiutato le coppie giovani ad acquistare casa e un lavoro altrettanto importante è in campo sul fronte della conciliazione tra lavoro e famiglia. Ma soprattutto, abbiamo messo il criterio della famiglia, il criterio della natalità, il criterio della conciliazione tra lavoro e vita familiare, al centro di ogni provvedimento che stiamo facendo. Ma – e ci tengo a ribadirlo – vorremmo che il complesso della nostra azione aiutasse anche e soprattutto a creare un nuovo clima culturale. Perché vedete, quando si parla di denatalità, c’è ancora chi sostiene che in fondo la diminuzione della popolazione non sia un male. In passato ci sono state a livello internazionale politiche esplicite di controllo demografico e promozione della denatalità. Ora che con ogni evidenza siamo di fronte al problema opposto, mettere questo tema al centro delle politiche suscita paradossalmente ancora fastidio. Spesso questo tema viene strumentalmente messo in contrapposizione con quello della migrazione, dalla quale si pretenderebbe di ottenere quel contributo in termini di welfare che le nostre società nazionali dovrebbero rassegnarsi a non offrire più. È una narrazione che non condivido; penso che grandi nazioni e grandi popoli debbano assumersi le proprie responsabilità nel realizzare il futuro proprio e quello del proprio angolo di mondo. Penso che una quota di migrazione regolare, laddove necessaria e pienamente integrabile, possa rappresentare un contributo positivo per le nostre economie ma rimango convinta che la soluzione alla crisi del nostro sistema di welfare europeo dovremmo più responsabilmente affidarla ai cittadini europei che invece si stanno abituando all’idea che il declino sia un destino. Beh, il declino non è un destino, il declino è una scelta e non è una scelta che faremo noi. E in fondo, se ci pensate, la denatalità non è che un’altra faccia del mito incapacitante della decrescita. Come se la decrescita potesse essere felice. E invece no, a mio avviso la decrescita non è mai felice. E applicata alla demografia significa non soltanto un problema di sostenibilità del welfare o del sistema sanitario, ma significa mancanza di inventiva, di creatività, di innovazione. Una mancanza di speranza. Una mancanza di futuro. 
Voglio ringraziare Katalin Novák perché questo vertice, questa sessione di lavoro è dedicata alla famiglia come “key of security”: un concetto che molti anni fa poteva sembrare banale, e che ora è piuttosto coraggioso. Quindi, grazie Kat. Sembra che abbiamo bisogno di coraggio perché, oggi, sembra che parlare di famiglia tolga qualcosa a qualcuno, invece di aggiungere qualcosa a tutti, che è quello che penso io. Come se ognuno di noi, qualsiasi sia il percorso di vita proprio e qualsiasi siano le proprie origini, non fosse nato all’interno di una rete familiare. Posso dirlo io per prima, che come forse qualcuno qui sa non provengo da una famiglia dalle dinamiche “ordinarie”. Eppure, mi sento in tutto e per tutto figlia di una famiglia. Nelle scorse settimane in Italia si sono verificati gravi fatti di cronaca in una località chiamata Caivano, vicino Napoli, una cosiddetta “zona franca” nella quale a lungo lo Stato è sembrato essersi ritirato, lasciando negli anni troppo campo libero alla criminalità organizzata. Il nostro governo è intervenuto con decisione, per quel luogo e per tutte le Caivano d’Italia. E tra i capisaldi di questo intervento c’è proprio quello di spronare le famiglie a recuperare le responsabilità che appartengono loro, in campo educativo, nella crescita dei figli, nel controllo dei contenuti ai quali le tecnologie li espongono fin da piccolissimi, nella frequenza scolastica. Come pure, in questi mesi di governo, abbiamo cercato di promuovere l’etica del lavoro e la libertà educativa, caposaldo da un lato delle libertà personali e dall’altro delle responsabilità genitoriali, che una certa impostazione ideologica vede invece come fumo negli occhi. 
“Key of security”, è vero, questa è la famiglia. Dove per “key of security” non si intende, come una certa narrazione vorrebbe far credere, l’idea arcigna e un po’ retriva di una sovrastruttura socio-culturale che non accetta la libertà personale. Ma una “società naturale”, come è definita anche dalla Costituzione italiana, nella quale crescono e si formano i cittadini di domani, nella quale ognuno può formarsi, scoprire i propri talenti, sviluppare la propria personalità all’interno di un nido che garantisce sicurezza e protezione, imparare ad amare ed essere amato, imparare cos’è la solidarietà. Oggi, dopo un lungo attacco di natura ideologica che ha portato la famiglia ad essere poco aiutata e poco sostenuta, l’istituto familiare appare in crisi, e noi vogliamo difenderlo, noi vogliamo rilanciarlo, perché la famiglia non limita la libertà di nessuno e accresce la ricchezza di tutti. 
Riteniamo che lo Stato non possa sostituirsi alla famiglia, e dove nella storia si è tentato di farlo – com’è successo nell’Europa dell’Est sotto il dominio sovietico – gli esiti valgono come monito per tutti a non ripetere l’esperimento. A proposito, ho letto con stupore in questi giorni il riemergere di polemiche storiche sui fatti del 1956, che tante volte con Viktor e Katalin abbiamo ricordato come momento fondante per la Costituzione e la democrazia ungherese. Quella Rivoluzione del 1956, non fu solo la rivolta contro un dominio straniero ma anche la rivolta contro chi tentava di distruggere i fondamenti alla base dell’identità di un popolo: famiglia, religione, appartenenza nazionale. Sono pagine di storia che non possono essere riscritte e che nessuna operazione propagandistica di oggi potrà mai strappare. E pagine di storia che rivediamo oggi in Ucraina e che non possiamo accettare.
In conclusione, amici, le ricette per mettere la famiglia al centro delle politiche di sviluppo possono essere diverse e chiaramente sono influenzate dalle culture, dalle identità, dalle abitudini, dalle tradizioni nazionali. Ma esistono molte esperienze che hanno funzionato che sarebbe importante mettere in rete - come l'esperienza che vediamo qui in Ungheria.
Credo, sono d'accordo con il Presidente Radev, che l'Europa debba battere un colpo in questa direzione, mettendo le politiche per la famiglia e per la natalità al centro, accompagnando gli Stati nazionali verso un maggiore coordinamento, nel rispetto autentico del principio di sussidiarietà. Dimostrando, insomma, di aver compreso appieno la portata della sfida culturale, sociale ed economica che stiamo affrontando. “Un’Europa - utilizzando proprio le parole di Papa Francesco qui in Ungheria - centrata sulla persona e sui popoli, dove vi siano politiche effettive per la natalità e la famiglia, (…) dove nazioni diverse siano una famiglia in cui si custodiscono la crescita e la singolarità di ciascuno”. È questa anche la nostra speranza, ma soprattutto è questo il nostro impegno. 
Grazie a tutti.
 
",2023-09-14,https://www.governo.it/it/articolo/lintervento-del-presidente-meloni-al-budapest-demographic-summit-sessione-family-key
"Vertice G20, punto stampa conclusivo del Presidente Meloni","INTRODUZIONE DEL PRESIDENTE MELONI
Buon pomeriggio a tutti. 
Doveroso punto sul G20, su questa due giorni. 
Intanto voglio ribadire le mie congratulazioni, le congratulazioni dell'Italia al Primo Ministro Modi per la riuscita di questa non facile edizione del G20. L'Italia ha offerto fin dall'inizio la sua collaborazione alla Presidenza indiana, non solamente per gli eccellenti rapporti che intratteniamo con l'India, ma soprattutto perché continuiamo a essere convinti che il G20 sia un foro multilaterale assolutamente strategico nella misura in cui consente di dialogare efficacemente con le grandi nazioni emergenti, con i Paesi del Sud globale. Dobbiamo ricordare che le Nazioni rappresentate nel G20 rappresentano complessivamente i due terzi della popolazione mondiale, il 75% del commercio, l’80% del prodotto interno lordo del mondo. 
Il successo della Presidenza indiana di questa edizione del foro era strategico anche rispetto al contesto internazionale che stiamo affrontando, particolarmente con l'aggressione russa all'Ucraina, per non aiutare quel racconto interessato che vorrebbe un Occidente diviso dal resto del mondo. Noi abbiamo dimostrato che siamo attenti alle esigenze dei Paesi del Sud, che non vogliamo contrapposizioni tra i Paesi del Nord e quelli del Sud. 
In questo considero particolarmente importante - e approfitto per ringraziare gli sherpa italiani che hanno partecipato alle negoziazioni - essere riusciti a trovare un consenso tra i Leader sulla dichiarazione finale. E credo, in ultimo, che sia molto importante la riuscita di questo G20 anche per l'Italia, particolarmente per l'Italia che, come sapete, il prossimo anno ospiterà il G7. Ovviamente quello che accade nell'ambito del G20 tende, inevitabilmente, a ripercuotersi su quello che accade nel G7, ma anche tenendo in considerazione che le prossime due sessioni del G20 saranno condotte da due Paesi che fanno parte dei Brics, quindi dal Brasile e dal Sudafrica. 
Noi abbiamo lavorato insieme alla Presidenza indiana per una dichiarazione che in particolare avesse un riferimento preciso, specifico all'Ucraina. Era questo il risultato chiaramente più complesso, non era un risultato scontato, particolarmente se si tiene in considerazione il fatto che le ministeriali che hanno preparato il G20 sono tutte quante uscite senza una dichiarazione finale. Chiaramente è una dichiarazione di compromesso, ma io lo considero comunque molto importante nell'attuale contesto. Chi ha seguito le negoziazioni sa che è stato un lavoro lungo, che è stato un lavoro difficile, nel quale si è riusciti alla fine a comporre questa dichiarazione finale accompagnando Paese per Paese. E io davvero considero che questo sia un elemento molto importante.
Oltre ovviamente al tema dell'aggressione russa all'Ucraina, nelle dichiarazioni finali ci sono molti temi che l'Italia considera prioritari, per i quali l'Italia ha avuto un ruolo importante. Penso al fatto che abbiamo ottenuto riferimenti concreti, per esempio, alle questioni migratorie, in linea con quello che è il processo di Roma - la nostra Conferenza sullo sviluppo e le migrazioni - e quindi riferimenti alla necessità di combattere l'immigrazione illegale, i trafficanti di esseri umani, a favorire invece percorsi di migrazione legale, a favorire la cooperazione su questa materia tra i Paesi di provenienza, di transito e di approdo e l'impegno ad affrontare la materia anche nelle future edizioni del G20. 
E poi quello che riguarda i temi della neutralità climatica, la questione delle banche multilaterali di sviluppo che devono essere più vicine ai Paesi a basso reddito, in particolare in Africa. L'Africa, anche grazie al ruolo italiano, anche grazie all'attenzione italiana, è stata centrale in questo Vertice, per l'adesione chiaramente come membro permanente dell'Unione africana nel G20, opzione che l'Italia era stata tra le primissime nazioni a sostenere con forza. Quindi chiaramente lo consideriamo anche un nostro successo: non a caso l'Africa è stata anche al centro del mio intervento nella sessione plenaria di ieri e abbiamo, a margine della sessione plenaria, anche partecipato a una riunione organizzata tra i Leader dell'Unione europea e quelli africani che erano presenti. 
Io credo che anche questo sia un elemento molto importante, racconta una crescente attenzione da parte dell'Unione europea nei confronti del continente africano: non è stato così in passato e credo che anche questo sia un elemento che va considerato anche grazie al ruolo che l'Italia ha svolto, particolarmente nell'ultimo anno. Nella riunione di ieri, che è stata una riunione molto proficua, si è parlato chiaramente dell'instabilità crescente, soprattutto nel Sahel, si è parlato di migrazione, si è parlato di investimenti, si è parlato di crisi alimentare, ma c'è la volontà di stringere le maglie della cooperazione con i Paesi africani da parte dell'Unione europea. Per me questo è importante particolarmente perché, come ho già annunciato e ribadisco, l'Africa sarà anche una delle questioni centrali che porteremo alla Presidenza del G 7 il prossimo anno. 
E poi l'intelligenza artificiale, che invece è stata il centro del nostro intervento oggi all'Assemblea plenaria, come già avevo fatto al G7 di Hiroshima, come già avevo fatto al Consiglio d'Europa. Il tema dell'intelligenza artificiale è un tema che io credo debba vedere una maggiore concentrazione da parte dei Leader mondiali. Io l'ho detto con franchezza oggi: lo sviluppo della tecnologia sta correndo molto velocemente, non ho sempre l'impressione che la nostra capacità di governare i processi corra altrettanto velocemente. 
Però, se da una parte noi dobbiamo chiaramente ottimizzare il valore aggiunto che le nuove tecnologie possono portare, dall'altro non possiamo non considerare adeguatamente l'impatto che quelle nuove tecnologie possono avere sulle nostre società, particolarmente quando si parla di intelligenza artificiale. Perché noi eravamo abituati a un progresso che serviva a ottimizzare le competenze umane, oggi rischiamo di trovarci di fronte a un progresso che sostituisce le competenze umane. Per carità, questo è accaduto anche in passato, ma mentre in passato accadeva che i lavori fisici venissero sostituiti e che quindi gli uomini potessero concentrarsi più su lavori di concetto e di organizzazione, oggi è proprio l'intelletto che rischia di essere sostituito e questo avrebbe un impatto pesantissimo anche sui lavori ad alto livello professionale. È una riflessione che merita concentrazione e che merita velocità. 
Noi abbiamo annunciato che questo sarà un altro tema che sarà al centro della nostra Presidenza G7, che intendiamo su questo coinvolgere attori pubblici e attori privati che, però, intendiamo soprattutto richiamare dei principi etici alla base dello sviluppo dell'intelligenza artificiale generativa, che possano fare da base a una cornice regolatoria globale. Chiaramente queste non sono materie sulle quali i singoli Stati nazionali possono fare la differenza da soli se non esiste una regolazione a livello globale. In linea con quanto già fatto anche con la “Rome Call for AI Ethics” del 2020 da Papa Francesco in Vaticano, vogliamo riprendere quel lavoro, vogliamo portarlo all'attenzione dei Leader del G7 e da lì sperare di allargarlo; mentre sicuramente contribuiamo al lavoro che sta facendo l'Unione europea, la Commissione europea, un lavoro importante. Così come ho parlato con il Primo Ministro Sunak, che ospiterà nei primi giorni di novembre un “Safety Summit” relativo al tema dell'intelligenza artificiale. Siamo pronti a collaborare con tutti, ma questa è una materia sulla quale davvero rischiamo di arrivare troppo tardi. E stavolta arrivare in ritardo potrebbe avere impatti disumanizzanti e molto critici per le nostre società. 
Chiaramente oltre la dichiarazione, oltre i lavori della sessione plenaria, voi avete visto che ci sono state una serie di iniziative a margine che pure considero molto importante: il lancio ieri dell'Alleanza globale sui biocarburanti insieme a Stati Uniti, India, Brasile, Emirati Arabi, Argentina, Bangladesh. È una battaglia che, come voi sapete, conduciamo anche in seno all'Unione europea, è una di quelle sfide che tendono a mettere insieme da una parte chiaramente la transizione verde e dall'altra i nostri interessi nazionali. Voi sapete che l'Italia, particolarmente con Eni, in tema di biocarburanti è assolutamente all'avanguardia e quindi per noi è molto importante poter contare oggi su grandi Nazioni che con noi condividono questa sfida.
Con India, Stati Uniti, Unione europea, Francia, Germania, Arabia Saudita, Emirati Arabi Uniti abbiamo lanciato ieri un grande progetto di corridoio economico tra Unione europea, Medio Oriente e India; una rete di collegamenti marittimi e ferroviari che consentirà di liberare, dal mio punto di vista, un enorme potenziale per il nostro commercio e per le nostre imprese. Anche questo progetto fa parte di un significativo protagonismo italiano nella rete di connessioni energetiche, fisiche e digitali sulle quali si lavora: cito e ricordo Elmed, il cavo di collegamento elettrico tra Italia e Tunisia, ma anche, ad esempio, Blue Raman che collega Italia e India con la fibra ottica. 
Il tema delle infrastrutture, particolarmente infrastrutture sostenibili nei Paesi in via di sviluppo, è un tema sul quale l'Italia è molto attenta, si inserisce anche nella Partnership for Global Investment, cioè l'iniziativa del G7 proprio per le infrastrutture nei Paesi a basso reddito, e vede sicuramente un protagonismo italiano.
Avete visto che c’è stata anche una serie di incontri bilaterali. Chiaramente in questi appuntamenti, per la verità, si riesce a parlare un po’ con tutti, insomma, tra le iniziative ufficiali e i momenti, seppur pochi, che rimangono tra una e l'altra. Quindi ci sono state moltissime interlocuzioni e ci sono stati alcuni incontri bilaterali più strutturati. 
Con il Primo Ministro Rishi Sunak, con il quale c'è sempre una ampissima convergenza di vedute, abbiamo parlato appunto di intelligenza artificiale, abbiamo parlato di immigrazione, abbiamo parlato di Ucraina.
Con il Primo Ministro Modi abbiamo fatto stato del lavoro che è stato fatto con il G20, della prossima Presidenza italiana del G7, ma anche dei nostri eccellenti rapporti bilaterali. Quando lo scorso marzo siamo venuti qui in India abbiamo dato vita a un partenariato strategico, quel partenariato strategico oggi ci sta dando grandi soddisfazioni, confidiamo che i nostri rapporti possano migliorare ancora di più. 
Abbiamo avuto un bilaterale con il primo Ministro cinese, Li Qiang: dialogo cordiale, costruttivo su come possiamo approfondire il nostro partenariato bilaterale.
Con il Presidente coreano Yoon Suk Yeol, con il Presidente indonesiano Joko Widodo, entrambe Nazioni con le quali ci sono, dal nostro punto di vista, molte potenzialità inespresse, che oggi vengono guardate con grande interesse dalle aziende italiane e con le quali vogliamo rafforzare la nostra cooperazione. 
Per chiudere - sono andata veloce perché non abbiamo tantissimo tempo - stasera prima di tornare in Italia, saremo a Doha, in Qatar, per un incontro bilaterale con lo sceicco Al Thani. L'Italia, come voi sapete, ha una grande attenzione per la regione del Golfo del Golfo Persico. Lo abbiamo dimostrato anche proprio con il processo di Roma, con la Conferenza sulle migrazioni, nella quale abbiamo invitato molte di queste Nazioni.
Chiaramente i temi al centro del nostro incontro bilaterale saranno i settori nei quali riteniamo che si possa intensificare la nostra cooperazione: sicurezza e difesa, investimenti. 
Io mi fermerei qui, se siete d'accordo, perché così abbiamo un pochino di tempo per fare qualche domanda.
DOMANDE
Domanda: Buonasera Presidente. Oggi è stato lanciato questo corridoio economico India-Medio Oriente-Europa. In India è in corso un grande progetto e processo di modernizzazione infrastrutturale che dovrebbe sostenere la grande crescita economica che il Premier Modi vuole imprimere al proprio Paese. Ecco, volevo sapere se in questo contesto le imprese italiane si possono inserire e se ne avete parlato con il Premier Modi proprio in considerazione del partenariato strategico. 
Presidente Meloni: Ne abbiamo parlato con il Primo Ministro Modi. È d'obbligo dire che le aziende italiane, per la verità, si sono già inserite in alcuni progetti che sono molto strategici. Penso alla nostra Italferr, che nei prossimi anni realizzerà importanti lavori infrastrutturali, penso a WeBuild che sta costruendo un nuovo ponte sospeso a Mumbai e sta partecipando all'ampliamento della rete della metropolitana di Mumbai, che è la capitale economica dell'India. E cito Blue & Raman, che citavo prima, infrastruttura di collegamento fondamentale di fibra ottica che collega appunto Italia e India e che vede chiaramente TIM Sparkle, ad esempio, tra gli attori privilegiati. Per cui le imprese italiane, anche grazie al loro know-how, si sono già inserite. La diplomazia e gli ottimi rapporti che stiamo mantenendo con il Primo Ministro Modi e con l'India sicuramente possono aiutare anche per il futuro. 
Domanda: A seguito del bilaterale con il Premier cinese, le volevo chiedere se era stato affrontato il tema della Via della Seta e se le ha annunciato l'uscita dell'Italia dal Memorandum. So che le hanno, almeno pare, rinnovato l'invito alla visita a Pechino: se c'era una data e se immaginava di andarci nel 2024 o entro quest’anno. Grazie.
Presidente Meloni: Intanto io sono stata molto contenta del clima cordiale e costruttivo nel quale si è svolto questo incontro col Primo Ministro cinese, che non conoscevo. Avevo incontrato lo scorso G20 il Presidente Xi Jinping. Si è parlato anche di Via della Seta, non soltanto di Via della Seta, nel senso che noi abbiamo un partenariato strategico con la Cina e quindi sì, c'è il tema della Belt and Road Initiative, ma non è l'unico elemento che costruisce il nostro rapporto bilaterale con la Cina. Come del resto è dimostrato dalle Nazioni europee che in questi anni non hanno fatto parte della Via della Seta e pur tuttavia sono riusciti a stringere con la Cina rapporti più vantaggiosi di quelli che a volte stringevamo noi. Per cui il tema è, indipendentemente dalle scelte che noi faremo sulla Belt and Road Initiative, come continuare a garantire un partenariato che può essere vantaggioso per entrambi. All'esito di questa interlocuzione, di queste valutazioni che insieme stiamo facendo, io intendo, come ho già detto, mantenere il mio impegno a recarmi in Cina, spero il prima possibile. Non c'è ancora una data. L'invito è reiterato, ma credo che abbia maggiore senso recarsi in Cina quando avremo elementi maggiori sulla nostra cooperazione bilaterale, su come rafforzarla, su come andare avanti.
Domanda: Buongiorno Presidente. Poco fa Lavrov, che rappresentava qui la Russa, ha detto che questo Vertice è stato un successo. Dall'altra parte, da quella Ucraina, che non è stata invitata, invece abbiamo sentito le critiche per una dichiarazione che ritengono annacquata: non c'è stata la parola dell'aggressione della Russia. Le chiedo, al termine di questo Vertice, nella prospettiva di arrivare a una pace, se lei vede oggi un passo indietro o un passo in avanti verso questo obiettivo. Grazie
Presidente Meloni: Chiaramente non commento come gli altri intendono raccontare questo Vertice. Quello che posso dirle è che alla vigilia di questo Vertice molti si aspettavano, e qualcuno sperava, che non ci sarebbero state delle conclusioni. E quindi arrivare a delle conclusioni significa che sono stati fatti dei passi avanti significativi. E il passo avanti significativo, che secondo me non si può nascondere, è che le conclusioni fanno esplicito riferimento alle Risoluzioni di condanna da parte delle Nazioni Unite dell'aggressione russa nei confronti dell'Ucraina. E si può vendere come si vuole, ma questa è la realtà. È stato un lavoro complesso, di cesello, che però a un certo punto ha portato anche la Russia a sottoscrivere le conclusioni, probabilmente per evitare un isolamento, perché tutti gli altri erano su un'altra posizione. Quindi io considero, nella difficoltà di questo contesto, le conclusioni di questo G20 ottime, chiaramente per la situazione di partenza nella quale ci trovavamo. Il G20 non è il G7, è un foro dove le Nazioni che partecipano sono sicuramente molteplici e anche molto diverse tra loro. Quindi io non vedo passi indietro. Anzi direi che, rispetto alla situazione che ho visto lo scorso anno, dove pure le conclusioni del G20 furono considerate un piccolo miracolo diplomatico, si continui ad andare in quella direzione. Quest'anno probabilmente era più difficile, anche perché c'è una certa stanchezza rispetto allo scorso anno, che era accaduto da meno tempo. Per cui quest'anno era più difficile. Ed essere riusciti va considerata secondo me una vittoria anche più grande.
Domanda: Buongiorno Presidente, torno sulla Belt and Road, sulla Via della Seta. Qual è stata la reazione, cosa ha percepito dal suo interlocutore, dal Primo Ministro cinese? Ci sono cioè dei timori di possibili ritorsioni in caso di abbandono del Memorandum da parte italiana, oppure crede che il dialogo è arrivato a punti sufficienti per scongiurarli? 
Presidente Meloni: In generale io sono abbastanza ottimista, nel senso che considero che tanto Italia quanto Cina siano consapevoli di quanto sia importante mantenere le relazioni, rafforzarle, cooperare nella politica estera, nei dibattiti tra governi. Nella maggior parte dei casi, insomma, il pragmatismo ha sempre la meglio. Confido che anche stavolta le cose andranno così, ripeto. Perché in questi anni, in particolare in Europa, dove l'Italia era l'unica Nazione che faceva parte della Belt and Road Initiative, tutti gli altri che non ne facevano parte riuscivano ad avere spesso rapporti bilaterali anche migliori dei nostri in tema di commercio, in tema di investimenti. Dimostra che, al di là del titolo, gli strumenti per la cooperazione bilaterale sono molti. E ripeto: noi abbiamo con la Cina una cooperazione strategica, che quindi può essere sicuramente forte, può anche essere rafforzata e non si basa unicamente sulla nostra presenza o meno nella Belt and Road Initiative. Quindi io ho trovato un atteggiamento pragmatico. Poi non posso parlare per gli altri, ma mi pare che ci sia volontà di continuare a dialogare e di continuare a discutere insieme, ed è quello che è bene si faccia. Non c'è da parte nostra alcuna preclusione, alcuna chiusura nei confronti della Cina, può essere relativamente alla Belt and Road Initiative - ma le decisioni vanno ancora prese, una valutazione di merito anche sui risultati che questo strumento ha dato -, ma non compromette nulla, dal mio punto di vista, nei nostri rapporti con la Cina.
Domanda: Ha avuto modo di fare una riunione con i Membri europei del G20 e, se ha avuto modo di farla, se avete parlato di nomine europee di cui si discute. E se ritiene che l'Italia può avere come obiettivo quello di prendere una delle cariche che sono in gioco.
Presidente Meloni: Proseguiamo con le domande, poi vi rispondo insieme.
Domanda: A margine delle dell'attività ufficiale, ha avuto modo di avere un colloquio con il Commissario Gentiloni? E se possiamo circoscrivere le materie su cui chiedete a Gentiloni di avere un occhio italiano: si è parlato di PNRR, come di Patto di stabilità o anche dell'accordo fra ITA e Lufthansa? Grazie. 
Domanda: Siccome lei ha parlato di un invito reiterato da parte del Premier Li Qiang, l'ha invitata al Terzo Belt and Road Forum di metà ottobre, oppure no? 
Presidente Meloni: Al Belt and Road Forum il governo è stato invitato. Non ne abbiamo parlato ieri, ma sicuramente il governo italiano è stato invitato. Per quello che riguarda il tema della riunione con i partner europei del G20, non c'è stata una riunione dei membri europei del G20. Sul tema delle nomine, e in particolare sul tema che le interessa, che è quello della Banca europea degli investimenti, quello che le posso dire è che noi abbiamo candidato una figura tecnica, riconosciuta da tutti, non abbiamo fatto una scelta politica. Leggo, nel dibattito in corso, scelte che potrebbero essere politiche. Secondo me sarebbe un errore. Penso che se noi dovessimo sottomettere le massime Istituzioni finanziarie europee a scelte di partito, mineremo la terzietà di queste Istituzioni, quindi bisogna essere molto prudenti. In ogni caso non mi pare che la decisione arriverà immediatamente, questo mi pare di averlo capito. Per quello che riguarda il tema del Commissario Gentiloni, la questione di ITA-Lufthansa è una questione che è stata sotto sottoposta al Commissario Gentiloni, particolarmente dal Ministro Giorgetti - che ringrazio per il suo lavoro e la sua presenza -, perché sta accadendo qualcosa di obiettivamente curioso: la stessa Commissione europea che per anni ci ha chiesto di trovare una soluzione al problema ITA, quando troviamo una soluzione al problema ITA, la blocca. Quindi noi non stiamo più capendo e vorremmo una risposta e su questo è stato interessato anche il Commissario Gentiloni. Grazie.
",2023-09-10,https://www.governo.it/it/articolo/vertice-g20-punto-stampa-conclusivo-del-presidente-meloni/23534
"Conferenza stampa del Consiglio dei Ministri n. 49, l'intervento del Presidente Meloni","Buonasera a tutti .
Scusatemi per il ritardo e scusatemi anche se nelle cose che dirò potrebbe esserci qualche ripetizione. 
Ho perso alcuni degli interventi dei colleghi ma consideravo importante esserci in questa conferenza stampa perché penso che il lavoro che abbiamo portato oggi al Consiglio dei Ministri, le norme che abbiamo licenziato oggi al Consiglio dei Ministri siano delle norme molto importanti.Su alcune materie in passato lo Stato ha preferito occuparsi di altro, ha dato il segnale che in alcune questioni era meglio non entrare, che in qualche maniera erano talmente complesse da risolvere che metterci la faccia avrebbe potuto essere pericoloso. E io penso che questo di oggi sia invece un segno di uno Stato che decide di mettere la faccia anche su materie che sono molto complesse, anche su questioni che sono sicuramente difficili da risolvere.
Noi siamo stati a Caivano la scorsa settimana, lo ricorderete, abbiamo preso degli impegni precisi dopo l'ennesimo fatto di cronaca, uno dei tanti fatti di cronaca che, in particolare in questo caso, riguardano minori e che si svolgono in quelle che sono state definite negli anni delle “zone franche”, nelle quali lo Stato piano piano ha scelto negli anni di indietreggiare: sono state abbandonate a loro stesse.
Siamo andati lì con l'idea di provare a fare, di quello che oggi viene raccontato come un problema, un possibile modello per il futuro. Ci siamo chiesti cioè se una concentrazione di energie, di attenzione costante continuata di risorse, di opportunità, di risposte, di strumenti potesse cambiare la faccia di quel territorio. Ce ne sono diversi, di territori che versano nelle stesse condizioni: abbiamo deciso di prenderne uno e di provare a dimostrare che se ci si mette tutta la propria buona volontà le cose possono cambiare davvero. 
È una sfida non semplice. Quelle che oggi abbiamo portato in Consiglio dei Ministri sono le norme che ci consentono di dare vita ai primi impegni che abbiamo assunto e quindi è stato raccontato. Abbiamo assunto l'impegno di una maggiore presenza delle forze dell'ordine, al netto della bonifica del territorio.
Avete visto già qualche giorno fa il primo intervento massivo delle nostre forze dell'ordine su quel territorio, un presidio più forte, quotidiano, delle forze dell'ordine sul territorio, fino ad arrivare ai vigili urbani: una delle tematiche che c'erano state poste quando siamo stati a parlare con gli attori del posto. Il segnale di un’alternativa - attraverso la presenza di centri polifunzionali, di centri sportivi - al disagio, al degrado, all'abbandono: questa struttura enorme, 25.000 metri quadri, il Centro Delphinia è completamente abbandonato - e secondo le cronache è il luogo dove potrebbe essere avvenuto il duplice stupro -, chiuso da anni, è diventato una discarica.
Noi ci siamo presi l'impegno di riaprirlo e di riaprirlo entro la primavera prossima con l'aiuto del Genio Militare, con l'aiuto di Sport e Salute, con l'aiuto delle Fiamme Oro della Polizia di Stato alle quali intendiamo affidare la gestione del centro e poi risorse per biblioteche, sale multimediali: luoghi nei quali i giovani possano trovare una alternativa al niente. L'intervento sulle scuole con maggiori disponibilità per i docenti che ci lavorano - Iì ho trovato alcuni docenti assolutamente straordinari, va aiutato anche il loro lavoro - e quindi le norme che riguardano specificamente Caivano sulla scuola ma che poi riguardano scuole di molte aree disagiate; l'apertura delle scuole il pomeriggio. 
Abbiamo messo in campo i primi provvedimenti, abbiamo stanziato i primi 30 milioni di euro, non pensiate che il Governo lo consideri sufficiente. Perché quello che c'è nel decreto oggi è anche un Commissario straordinario per Caivano. Il Commissario straordinario di Caivano serve a mettere in campo un piano di generale riqualificazione del Comune e quindi verranno stanziate anche tutte le altre risorse che servono a vincere questa sfida, con un lavoro che per me durerà qualche anno ma che vedrà una presenza cadenzata del Governo.
Ho ribadito oggi al Consiglio dei Ministri che vorrei che, con una presenza cadenzata, tutti i Ministri e Sottosegretari del Governo si recassero a Caivano e portassero i loro mattoni, aggiungessero i loro piccoli mattoni in questa ricostruzione. Quindi c'è un lavoro molto più ampio da fare: penso al tema degli appartamenti, delle case popolari. A Parco Verde ci sono 7.500 appartamenti che sono edilizia residenziale popolare nei quali non c'è neanche un censimento di chi ci abita dentro, che vuol dire anche che possiamo immaginare in molti casi come sono state assegnate: anche lì è un lavoro che va fatto non solo di censimento ma anche, quando è necessario, di riqualificazione, demolizione e ricostruzione. Inviamo un Commissario che possa parlare con tutti gli attori anche locali, con il Comune commissariato, l'area metropolitana, la regione Campania - ho parlato anche con il Presidente De Luca quando sono stata giù - e insieme facciano un lavoro che durerà molto tempo.
Ma avevamo detto anche che, occupandoci di Caivano, noi avremmo messo in campo delle norme che inevitabilmente avrebbero impattato anche sul resto d'Italia e sulle altre zone che si trovano nella stessa condizione. Ed è quello che abbiamo fatto oggi con una serie di norme che, come è stato detto dai Ministri che mi hanno preceduto, si occupano di combattere il disagio, la criminalità e particolarmente il tema della criminalità giovanile, che è una materia con la quale noi ci stiamo confrontando sempre più frequentemente perché, negli stessi giorni in cui ci recavamo a Caivano, abbiamo assistito a Roma al tentativo di aggressione nei confronti di Don Antonio Coluccia, che pure io ho incontrato. 
Abbiamo visto a Napoli il terribile omicidio di Giovanbattista Cutolo. Ho incontrato oggi sua mamma Daniela, voglio dirle che sono davvero molto colpita dalla forza di questa donna, dalla sua reazione di fronte alla cosa peggiore che ti possa capitare nella vita. Ho trovato una donna che vuole combattere e credo che anche per queste persone qui delle risposte vadano date.
Noi siamo intervenuti già anche qui, in tema di presenza dello Stato. Tra l'altro - faccio mezzo passo indietro - voglio anche dire, e l'ho già detto alla mamma, che per Giovanbattista Cutolo, che muore in quel modo incredibile nel tentativo di sedare una rissa, noi come Governo intendiamo proporre la Medaglia d'oro al Valor Civile: è una delle richieste che la mamma ha fatto e la considero assolutamente perfettamente doverosa. Però, al di là di questo, poi bisogna dare dei segnali.
Su questo fronte abbiamo inteso operare sostanzialmente con tre leve.
Il tema del presidio e della bonifica del territorio e quindi l'operazione ad alto impatto a Caivano, l'operazione che oggi è stata condotta contemporaneamente a Roma a Tor Bella Monaca e a Napoli nei Quartieri Spagnoli, che ha visto impegnate 800 operatori delle forze dell'ordine in operazioni di identificazione, sequestro di armi, sequestro di droga, eventuali relativi arresti, sempre con risultati che sono importanti anche perché è importante la diffusione e l'impatto che la criminalità purtroppo dimostra avere. 
La seconda leva è una stretta sulla criminalità minorile, perché si sta diffondendo a macchia d'olio: tutti i fatti dei quali stiamo parlando vedono come protagonisti dei giovanissimi o dei minori. Le norme che noi abbiamo approvato - sono state molte, tornerò su alcune di quelle che considero principali - sono perlopiù frutto dell'interlocuzione che a Caivano abbiamo avuto con chi di questi temi si occupa quotidianamente: i giudici minorili, ad esempio, ci hanno posto una serie di questioni che noi oggi abbiamo scelto di affrontare. Quindi è anch'esso in continuità con un lavoro che abbiamo iniziato con la nostra visita a Caivano. 
Le misure sono molte: c’è il tema dell'estensione del Daspo, c'è il tema dell'introduzione dell'ammonimento anche dai 12 ai 14 anni. Qui ci torno perché ho letto un po' delle ricostruzioni bizzarre: “Vogliono sbattere in galera i bambini di 12 anni”. L'ammonimento non prevede assolutamente questo. L'ammonimento prevede che, per reati gravi, ci sia un ammonimento e la convocazione dei genitori; e i genitori possono essere chiamati in causa, in questo caso con una ammenda, per la mancata “vigilanza” nei confronti di questo minore. Ma non c'è il tema di sbattere in galera i bambini di 12 anni, c'è sicuramente il tema che prevediamo l'arresto in flagranza di reato anche per alcuni reati, per i quali non era previsto fino ad oggi, dai 14 ai 18 anni, perché se un ragazzo di 15 anni gira armato con una pistola carica non si può arrestare. E io francamente penso che questo sia non più affrontabile nell'attuale condizione nella quale noi ci siamo trovando.
Così come c'è il tema della custodia cautelare in carcere, le cui maglie vengono allargate perché ieri non era prevista nel caso di rischio di fuga e oggi viene prevista. Vengono aumentate, si diceva, le pene per il porto di arma bianca. 
Però c'è una cosa che voglio dire: tutte queste norme vengono viste come norme prevalentemente repressive. Non sono solo norme repressive per come la vedo io. Sono anche norme di prevenzione, perché se l'uso dei minorenni si è allargato a dismisura in questi anni nelle pratiche criminali, è anche perché nel caso dell'utilizzo da parte della criminalità organizzata di questi minorenni, in molti casi, non ci sarebbero state particolari conseguenze. Quindi nel tentativo di tutelare maggiormente questi ragazzi giovanissimi abbiamo, per paradosso, finito per esporli di più, perché si è fatto scudo dell'utilizzo di minori sempre più giovani. Ed è qualcosa su cui noi dobbiamo cercare diciamo di porre un freno.
Così come il tema del ruolo dei genitori in queste dinamiche è un tema che torna. Penso alla previsione che è stata introdotta: nel caso in cui in una indagine per mafia si scopra che un minore viene messo di fronte alla riunione dei capi mafia o al confezionamento della droga, quindi viene introdotto nelle dinamiche criminali, io penso che si debba segnalarlo al giudice minorile e che il giudice minorile debba poter operare anche fino a togliere la potestà genitoriale a queste persone. 
Esattamente come accade sul tema della dispersione scolastica, perché poi il terzo grande filone è quello che riguarda l'educazione: offrire alternative, potenziare il ruolo degli educatori, potenziare il ruolo della scuola – e queste fanno parte delle misure immaginate dal Ministro Valditara in Agenda Sud, che coinvolge 2000 scuole con un investimento di 250 milioni -, tenere aperte le scuole pomeriggio, potenziare gli istituti, la loro capacità formativa, potenziare l'organico. Rafforzare, cioè, la presenza dello Stato, la capacità dello Stato di compensare anche dove c'è un’assenza. 
Però tutto questo funziona se poi i bambini a scuola ci vanno. Quando io sono stata a Caivano - vi confesso - che non sapevo che, nel caso di violazione dell'obbligo scolastico, in Italia era previsto che tu pagassi 30 euro: se tu non mandavi tuo figlio a scuola la tua pena era pagare. Non 30 euro al giorno, era pagare 30 euro. Sono tornata a Roma e coi Ministri ci siamo messi a lavorare e oggi diventa delitto; quindi, ti fai fino a 2 anni di carcere e valutazione, attraverso il giudice minorile, di revocare la potestà genitoriale. Tema che da anni discutiamo, che abbiamo discusso. È una materia che, per esempio, è stata discussa spesso rispetto al tema dei rom ma che oggi, ci dicono le associazioni che si occupano in Italia della condizione delle donne islamiche, riguarda sempre di più, per esempio, le bambine e le ragazze che in Italia crescono all'interno di famiglie islamiche: c'è una dispersione scolastica sempre più elevata. 
Io penso che questa materia vada affrontata con determinazione, perché in Italia è previsto l'obbligo scolastico e l'obbligo scolastico deve essere garantito. E allora ha un senso anche tutto quello che noi facciamo per potenziare il ruolo della scuola, per aprire la scuola, per trasformarla sempre di più in un ruolo di socializzazione.
Poi c'è la questione che citava il Ministro Roccella e che riguarda il tema della pornografia. Quando il Ministro Roccella ha citato l'età in cui si stima oggi il primo accesso ai siti pornografici, tra i 6 e i 7 anni, ho visto qui la faccia di qualche mamma terrorizzata: è più o meno la faccia che ho fatto io quando ho scoperto questo dato. E il Ministro Roccella citava oggi in Consiglio dei Ministri anche dei casi nei quali, nei processi per stupro a danni di minori, i giudici si ponessero anche il tema del rapporto con la pornografia, cioè del rapporto con una lettura del sesso raccontata dalle piattaforme della pornografia che costruisce un immaginario nel quale, per esempio, la donna è sempre consenziente, nella quale alcune pratiche che sono estreme vengono vendute come pratiche diffuse. E quindi alcuni giudici, per esempio, si sono posti il problema di dire se: i ragazzi che hanno questo rapporto con la pornografia, sono carnefici o non sono carnefici nel momento in cui replicano lo stesso modello? Quindi è una materia che sta impattando pesantemente, molto più di quanto noi, che siamo la prima generazione di genitori che hanno figli completamente digitali, stiamo forse comprendendo, però una materia che anche quella va affrontata, ha impatto.
Ora noi abbiamo inserito queste norme sul Parental Control che sono ovviamente la cosa minima che si che si può e si deve fare. Lì c'è tutta l'altra materia che riguarda il tema del blocco dell'accesso dei minori e la certificazione dell'età dei minori, che è un tema sul quale noi ci siamo interrogati: è materia molto complessa sulla quale si interrogano i governi di mezzo mondo, perché è una materia che entra molto anche nella privacy, anche degli adulti. Questa è una materia sulla quale, visto che ci sono anche forze politiche che hanno presentato delle proposte, io non considero giusto intervenire per decreto, però è una materia che spero le forze politiche, il Governo, ma anche il Parlamento possano rafforzare poi in sede di conversione del decreto-legge o con altri provvedimenti, perché questa è una materia molto difficile ma molto, molto importante. 
L'altra questione, sulla quale velocemente mi soffermo, riguarda in particolare le norme presentate dal Ministro Fitto, perché credo che l'impianto di quello che accade oggi in rapporto al Mezzogiorno d'Italia sia molto, molto importante. Quindi noi riorganizziamo - il Ministro Fitto forse lo avrà già detto - il Fondo di sviluppo e coesione, istituiamo questi Accordi di coesione per realizzare una alleanza vera tra i vari livelli istituzionali, ma anche una capacità, dei vari fondi che noi abbiamo a disposizione, di non sovrapporsi e di lavorare invece l'uno accanto all'altro per cercare di realizzare più interventi. Ci poniamo il problema non solo di spendere queste risorse, ma di farlo in tempi certi, con responsabilità che vanno rafforzate in capo a chi queste risorse deve spenderle e con poteri sostitutivi, che eventualmente vengono esercitati per garantire che queste risorse vengano spese. Perché i soldi a volte non sono mancati, è mancata soprattutto la capacità di spenderli in modo efficace e quindi ci siamo interrogati su come si facesse a spendere questi soldi in modo efficace. Rafforziamo la capacità amministrativa: abbiamo preferito - diciamo al tema delle assistenze tecniche, che sono queste collaborazioni un po' mordi e fuggi – un’assunzione finanziata con le risorse europee di 2.200 funzionari, prevalentemente nei Comuni e delle Regioni, perché noi abbiamo bisogno di rafforzare la capacità amministrativa, particolarmente dei Comuni ma anche delle Regioni. 
Dopodiché io sono contenta della norma che riguarda le aree interne. Sono circa 4.000 i Comuni oggi in Italia a rischio spopolamento, vanno aiutati: vanno aiutati con norme di rafforzamento della loro capacità amministrativa, vanno aiutati garantendo servizi per i cittadini che abitano in quei Comuni, vanno aiutati con opere e infrastrutture, vanno aiutati anche sostenendoli nella realizzazione delle opere.
Sono contenta della norma che portiamo su Lampedusa. Parlo con il Sindaco di Lampedusa da qualche mese su questa materia. Lampedusa chiaramente è un’isola che è più di tutte ha pagato l'emergenza dei flussi migratori illegali e credo che anche a questi cittadini delle risposte vadano date. Quando oggi ho annunciato al sindaco i provvedimenti che avevamo preso, con uno stanziamento di 45 milioni di euro, e non solamente, mi ha detto che è il più importante intervento sull'isola che sia stato fatto. Per la verità sono stati fatti anche degli interventi in passato, anche qui però a volte le risorse sono state stanziate e poi non sono state spese. Quindi è molto importante per noi riuscire a farlo. 
E voglio anche dirvi che noi ci siamo occupati di Lampedusa, ma tra i grandi obiettivi che ha questo governo c'è anche il tema delle Isole minori, perché ci sono oggettivamente circa 240.000 cittadini che oggi sono in Italia cittadini di serie B. E anche questi cittadini vanno aiutati. È un lavoro che sta facendo il Ministro Musumeci con gli altri Ministri competenti e che porteremo con un altro provvedimento. 
E poi soprattutto la Zona Economica Speciale. La Zona Economica Speciale è una grande una grande vittoria e una grande opportunità. Noi siamo riusciti - e voglio ringraziare per questo il Ministro Fitto - a negoziare con la Commissione europea la sostituzione, diciamo così, di attuali otto Zone Economiche Speciali che abbiamo nei retroporti in Italia con un'unica Zona Economica Speciale, che coinvolge tutte le Regioni del Sud Italia. Zona Economica Speciale vuol dire semplificazioni molto importanti; vuol dire incentivi a chi investe molto importanti, cioè crediti d'imposta, decontribuzione - poi il Ministro Fitto prima vi avrà dato le specifiche. Ma avere la Zona Economica Speciale per tutto il Mezzogiorno vuol dire che oggi, a livello internazionale, il Mezzogiorno d'Italia può competere al pari con tutti gli altri, può competere ad armi pari con il resto della nazione ed essere maggiormente in linea con il resto della nazione. Sono cose che sembrano tecniche, ma non è tecnica. La considero una misura molto importante, molto significativa perché - poi ci sono le priorità nella definizione delle infrastrutture - la Zona Economica Speciale porta con sé una serie di benefici che servono a fare soprattutto questo: a rimettere in linea un territorio. È un lungo lavoro che è stato fatto e sono assolutamente contenta che sia stato portato a casa.
Quindi ci tenevo - e chiudo e mi fermo chiedendovi scusa, perché questa conferenza stampa è un Telethon delle conferenze stampa -, per il lavoro che abbiamo fatto, che si comprendesse il senso di quello che stiamo facendo, anche a costo di perderci 10 minuti di più.
Grazie.
 
",2023-09-07,https://www.governo.it/it/articolo/conferenza-stampa-del-consiglio-dei-ministri-n-49-lintervento-del-presidente-meloni/23493
Dichiarazioni alla stampa a Caivano,"Grazie per essere qui, grazie a tutte le persone che hanno partecipato, che hanno coadiuvato questa giornata, a partire dai componenti del Governo che accompagnano la mia visita oggi, il Sottosegretario della Presidenza del Consiglio Mantovano, il Ministro dell'Interno Piantedosi, il Ministro dell'Istruzione Valditara, il Ministro dello Sport Abodi, voglio ringraziare anche il capo della polizia Vittorio Pisani, voglio ringraziare il prefetto, tutto il comitato ordine e sicurezza che si è riunito adesso con noi, i procuratori, c'è il sindaco Manfredi, insomma una presenza importante che vuole raccontare qualcosa di importante. Noi siamo venuti qui oggi per diverse ragioni. La prima di queste ragioni era rispondere all'invito di padre Maurizio Patriciello, un uomo straordinario, un sacerdote straordinario, che io voglio ringraziare per questo invito, per l'accoglienza, per i consigli che ci ha dato, ma soprattutto per il lavoro quotidiano che fa in un territorio particolarmente difficile, per come dimostra che si può essere un esempio, rappresentare un esempio.
Padre Maurizio è un esempio e una risorsa per tutti noi. Siamo qui per esprimere la solidarietà alle vittime innocenti di un atto disumano, di un crimine infame che chiaramente ha scioccato tutti, ma siamo qui soprattutto per riportare la presenza seria, autorevole, costante dello Stato italiano, delle istituzioni della Repubblica, che in territori come questo spesso non sono stati sufficientemente percepiti e forse sufficientemente presenti. Se noi oggi siamo qui a quasi dieci anni di distanza dalla storia terribile della piccola Fortunata Loffredo, bambina di sei anni che volò dal balcone e che si scoprì poi era stata violentata, un anno dopo la morte di un altro bambino che si chiamava Antonio, se siamo qui oggi a condannare un episodio barbaro come quello che condanniamo, significa che qui si è consumato un fallimento. E si è consumato un fallimento da parte dello Stato e delle Istituzioni nonostante degli sforzi siano stati fatti. Allora io penso che occorra tentare di dare dei segnali diversi. Uno Stato giusto ha prima di tutto il dovere di difendere i più deboli, i minori sono i principali tra questi soggetti e io vi confesso che il numero delle persone coinvolte nel duplice stupro, alimenta in me il terrore che episodi di questo genere siano più di quelli che emergono alla cronaca dei fatti.
Allora io penso che una politica coraggiosa, penso che uno Stato serio debbano essere capaci di mettere la faccia soprattutto sulle cose che sembrano difficili da risolvere, assumendosene la piena responsabilità. È esattamente quello che intendiamo fare, cioè non siamo venuti qui a limitarci alla pur doverosa condanna, alla pur doverosa solidarietà, siamo venuti qui a dire che intendiamo agire e metterci la faccia. Il messaggio principale che noi vogliamo dare è che in Italia non possono esistere zone franche ed è un messaggio che diamo qui, ma il Parco Verde di Caivano non è l'unico territorio che versa in queste condizioni. Sono molti, come noi sappiamo, i territori che versano in queste condizioni, il messaggio è rivolto alle tante Caivano d'Italia.
Noi pensiamo che per parlare a questi territori con serietà, per parlare alle periferie dove la gente pensa che comunque vada lo Stato non sarà capace di risolvere il problema, che comunque vada lo Stato viene a fare le passerelle, poi sparisce, fa degli annunci di problemi che poi non vengono risolti, penso che il messaggio più serio che si possa dare sia invertire questa tendenza, partendo da questo territorio, partendo da questo territorio che oggi è conosciuto alla cronaca per le sue problematiche e l'obiettivo che ci diamo è che domani possa essere conosciuto alle cronache perché rappresenta un modello. Da problema a esempio. Questo è l'obiettivo che noi vogliamo darci, che questo Governo vuole darci, con la collaborazione di tutte le istituzioni, con la collaborazione di tutti i livelli istituzionali. Le direttrici della nostra azione, sulla quale io intendo coinvolgere l'intero Governo, sono principalmente due.
La prima è la fermezza dello Stato contro la criminalità, contro l'illegalità, contro la droga. Questo territorio sarà radicalmente bonificato e vi assicuro che voi vedrete presto i frutti di questa visita del Governo oggi su questo territorio.
Voglio a questo proposito ringraziare le Forze dell'ordine, voglio ringraziare i magistrati che operano su un territorio estremamente difficile, che conducono la battaglia quotidiana per troncare la criminalità, per difendere i più deboli, voglio dire che non sono soli, saranno sempre meno soli, va rafforzata qui la presenza delle Forze dell'ordine, va rafforzata anche, ne parlavamo nella riunione che abbiamo svolto ora, la possibilità di operare da parte dell'apparato giudiziario. 
Ma voi vedrete presto i frutti di questa visita in termini di controllo del territorio. Solo che il controllo del territorio da solo non risolve i problemi che le persone hanno. E quindi c'è una seconda fondamentale direttrice in questo lavoro che ci impegniamo a fare, che riguarda la necessità di dotare questo territorio di servizi che i cittadini aspettano, chiedono, che vorrebbero vedere da molto tempo. È la ragione per la quale sono qui oggi, sono i primi ministri a venire, ma li vedrete tutti, il ministro Abodi, il ministro Valditara, per dire che noi siamo qui per cominciare da oggi a dare risposte precise.
La prima di questa risposte riguarda proprio il centro Delphinia, questo grande centro sportivo, enorme centro sportivo, non è una semplice palestra, parliamo di circa 25.000 metri quadri di struttura che aveva più piscine, campi da tennis, che aveva gli spazi chiusi, che pare dalle indagini emerga possa essere anche il luogo dove si è consumato il duplice stupro. È una struttura da anni abbandonata, è una struttura che è stata chiusa diversi anni fa e che oggi è una discarica a cielo aperto ed è uno dei luoghi dove il degrado favorisce la criminalità. Il mio obiettivo è riaprire, il nostro obiettivo è riaprire il centro sportivo entro la prossima primavera. Noi coinvolgiamo il Genio militare per ripulirlo, coinvolgiamo Sport e Salute, c'è qui il Presidente Marco Mezzaroma, che ringrazio, nella riqualificazione dell'area.
Faremo le norme che servono a operare in deroga, ma soprattutto, quando il centro verrà riaperto, coinvolgeremo le Fiamme Oro della Polizia di Stato per gestirlo. E vogliamo farlo in pochi mesi, dare un segnale concreto, fisico, di uno Stato che è capace di operare, che è capace di operare in tempi certi, che è capace di dare risposte che si credeva fossero difficili. È un intervento da circa 10 milioni di euro che però ci consente di fare di un monumento al degrado un luogo di socialità, un luogo d'aggregazione, un luogo di alternativa, un luogo nel quale si può anche respirare sicurezza. Poi c'è la scuola, altra materia della quale abbiamo discusso nei vari incontri che abbiamo avuto questa mattina. Io ho incontrato qui la professoressa Canfora, dirigente scolastica dell'Istituto Morano, docente straordinaria perché su questi territori ci sono persone che fanno delle cose incredibili. Mi ha raccontato il lavoro preziosissimo che fa, ma che si vede insomma, contro la dispersione scolastica in un territorio come questo, andando casa per casa. E voglio dire anche a lei che non è sola, che faremo la nostra parte. Il ministro Valditara che è qui, ha firmato ieri il decreto Agenda Sud.
Il decreto Agenda Sud è un decreto che si concentra proprio sul tema della lotta al divario educativo, della lotta alla dispersione scolastica e investe oltre 260 milioni di euro, coinvolge circa 2.000 scuole nel mezzogiorno d'Italia, coinvolgerà tutte e quattro le scuole del primo ciclo di Caivano. Che significa? Vuol dire che ci sarà più personale, vuol dire che ci saranno le risorse per aprire le scuole il pomeriggio, per tenerle aperte anche al di fuori dell'orario curricolare, vuol dire che aiuteremo questi docenti anche in tema di sostegno psicologico e sociale ai ragazzi che sono maggiormente in difficoltà. Mi è stato posto da più parti il tema degli assistenti sociali che mancano, ne parlerò col Presidente De Luca che devo incontrare, anche se i miei tempi si sono molto ristretti, ma che incontrerò perché credo che anche su questo tutti i livelli istituzionali debbano, possano lavorare insieme ma sicuramente noi con le attività di Agenda Sud possiamo fare la differenza. Vuol dire che in queste quattro scuole arriveranno fino a 20 docenti in più. E cerchiamo di dare risposte anche in termini di educazione. 
Ci sono norme importanti che secondo me riguardano il tema della dispersione scolastica, mi sono state sottoposte dai procuratori e dalle procuratrici che oggi erano presenti. Credo che vadano rafforzate le norme per combattere la dispersione scolastica perché sì, è vero che c'è un obbligo scolastico ma diciamo che le sanzioni per quelle famiglie che decidono di non mandare i loro figli a scuola ad oggi non mi sembrano sufficienti. Quindi è un altro elemento sul quale intendiamo lavorare e ringrazio chi me l'ha posto.
E poi sempre in tema di presidi di cultura, di socialità, di sport, di stili di vita, il Ministro Sangiuliano ha già messo a disposizione 12 milioni di euro in tre anni per avviare una biblioteca, sala multimediale, sala lettura che può essere ubicato sempre all'interno del Centro Delphinia, quindi Centro polifunzionale.
E poi il lavoro, ovviamente. Intanto io penso che queste iniziative debbano rappresentare anche un'opportunità di lavoro per chi abita qui, per cui ho dato indicazioni che nel centro sportivo, centro culturale, in tutti gli spazi che si aprano debba essere data la priorità a chi vive in questi quartieri, vuole lavorare, vuole credere che possano esistere delle alternative, perché tanta gente anche in territori difficili fa: tantissima gente, molta più di quanta se ne vede, perché l'albero che cade fa sempre più rumore della foresta che cresce, ma c'è una foresta che cresce anche in questi territori e bisogna riconoscere il valore di queste persone.
Voglio dire che ho molto apprezzato il fatto che in questi giorni, ovvero da quando io ho annunciato che avrei risposto all'invito di Padre Maurizio ad oggi, si sono fatte avanti tantissime realtà, tantissime realtà imprenditoriali, tantissime associazioni di categoria, per dire ‘vogliamo fare anche noi la nostra parte’. E noi le coinvolgeremo tutte. 
Tra l'altro in tema di lavoro - poi ne parleremo più diffusamente - parte proprio domani la piattaforma del Ministero del Lavoro alla quale, per esempio, gli ex percettori di reddito di cittadinanza, ma non solo, possono rivolgersi per avere la possibilità di avviare corsi di formazione retribuiti, il servizio civile, abbiamo messo in rete tutto il tema dell'incontro tra domanda e offerta di lavoro. È un altro pezzo molto molto importante del lavoro che va fatto su questi territori.
Però voglio dirvi che questi sono solamente i primi interventi che noi porteremo qui cioè il tema delle cosiddette zone Franche o dei territori abbandonati, delle periferie disagiate, un tema del quale si discute da anni. Tante cose sono state fatte anche qui - noi ci siamo resi conto che erano molti gli interventi che erano stati portati avanti -, il problema è che molto spesso quegli interventi non arrivano a compimento, per cui c'è un tema di concentrazione, di continuità che secondo me può fare la differenza. 
Allora il tema di Caivano diventa un tema centrale dell'agenda quotidiana del governo: coinvolge l'intero Consiglio dei Ministri. Io chiederò a ogni membro del governo di essere presente qui, in modo cadenzato, per aggiungere il suo pezzo di questo lavoro e anche per monitorare quello che sta succedendo. Che cosa accade se noi proviamo a concentrare tutte le nostre energie su un luogo, e chiaramente facendolo produciamo norme che ci servono per lavorare anche sugli altri, affrontando piano piano ogni singolo tema che va affrontato, perché si risolve solo se si lavora a 360 gradi. Si risolve solamente se si lavora affrontando contemporaneamente tutte le problematiche. Che cosa accade se proviamo a concentrare il nostro lavoro, a dare continuità a quel lavoro, a monitorare la realizzazione degli interventi che portiamo avanti e a dimostrare che lo Stato non arriva un giorno, o magari due giorni, quando succede il fatto, annuncia dei provvedimenti e poi non è in grado di seguirli? Io penso che si possa provare a fare la differenza partendo da qui, fisicizzando questo cambio di passo qui e poi portandolo nelle altre, troppe, zone franche che in Italia sono aperte. 
Mi rendo conto che è un impegno gravoso quello che ci prendiamo, non è una sfida facile, però credo anche che sia il compito della politica. Io ricordo sempre quello che diceva Sant'Agostino: “Comincia a fare ciò che è necessario, poi ciò che è possibile e magari potresti scoprirti a fare l'impossibile”. È quello che vogliamo provare a fare qui.
Vi ringrazio per la vostra attenzione e buona giornata.
",2023-08-31,https://www.governo.it/it/articolo/dichiarazioni-alla-stampa-caivano/23462
"Incontro Governo-opposizioni sul salario minimo, punto stampa del Presidente Meloni","Dunque, come voi sapete, dall'inizio del suo mandato questo Governo ha concentrato la gran parte delle sue energie sul tema dei salari, sul tema di aiutare le famiglie sul piano economico. È una delle nostre grandi priorità e chiaramente ci interessa quando viene posta la questione del rafforzamento dei salari.
Per questo io ho scelto di incontrare le opposizioni partendo dalla proposta specifica del salario minimo perché il tema del contrasto al lavoro povero ci interessa, purché ci si comprenda sul fatto che la materia è una materia estremamente ampia e sul fatto che va affrontata nella sua complessità.
Ci sono divergenze su quali siano gli strumenti per rafforzare il potere d'acquisto delle famiglie, per rafforzare i salari, e io ho proposto un confronto molto più ampio che coinvolga anche chi è costituzionalmente più attrezzato a fare questo lavoro, che è il Cnel, per terminare prima dell'avvio della Legge di Bilancio. Quindi anche in tempo per avere evidentemente ed eventualmente le coperture necessarie a prendere dei provvedimenti, un ragionamento complessivo sul tema del lavoro povero, che dal mio punto di vista non viene risolto dal semplice salario minimo, misura che, come voi sapete, secondo molti, anche secondo molti sindacati e molti esperti del settore, rischia, in una Nazione come la nostra, con una altissima contrattazione collettiva, di peggiorare, per paradosso, la condizione di più lavoratori di quelli ai quali potrebbe migliorarla.
Siamo ovviamente aperti al confronto sulla materia molto più ampia del lavoro povero e di salari adeguati. Su questo abbiamo proposto un lavoro da fare insieme, da completare nei prossimi 60 giorni, sul quale io ho già la disponibilità del CNEL e del suo Presidente, per capire se c'è un margine per condividere tra le forze politiche e con le parti sociali, soluzioni che possano essere efficaci. Per favorire il lavoro, lavoro giusto, pagato adeguatamente, come questo Governo ha dimostrato particolarmente mettendo la gran parte delle sue risorse sul taglio del cuneo contributivo, garantire salari adeguati e difendere il potere acquisto delle famiglie è una delle nostre assolute priorità.
Domande
Domanda: Possiamo dire che, ad oggi, non c’è una controproposta strutturata del Governo o no?
    
Presidente Meloni: Guardi, se io mi fossi presentata con una controproposta strutturata del Governo si sarebbe detto che non volevo consentire alle opposizioni di fare la loro, così come quando ho proposto di fare il confronto con il CNEL nella e sono stata accusata di voler fare ritirare la proposta alle opposizioni. Guardi, quello che voglio fare io è semplicemente dare un segnale di attenzione e di rispetto su un tema che mi sta a cuore, perché a differenza di chi oggi dall'opposizione propone il salario minimo, ma quando stava al governo non ha messo in campo il salario minimo, noi abbiamo dimostrato con i fatti di tenere a questo tema, perché tutto quello che abbiamo fatto, il grosso di quello che abbiamo fatto, è stato dedicato a questa materia. Quindi, io ho incontrato le opposizioni per dire loro che è una materia sulla quale il Governo è assolutamente disponibile, ma questo non comporta che gli altri debbano rinunciare alle loro proposte o che io debba arrivare e dire questa è la mia proposta e non deve essere la vostra. Sono ragionamenti che facevano altri. A me pare un segnale di attenzione e di rispetto. E lo dico, guardi, perché io sono stato a lunghi anni all'opposizione e non ricordo di essere mai stata convocata da un Presidente del Consiglio sulla base di una proposta che avevo presentato in Parlamento. Quindi, è un segnale di attenzione su una materia che mi sta a cuore. Chiaramente punto ad arrivare a una proposta in tempo per la Legge di Bilancio, ma non vorrei che fosse semplicemente una proposta della maggioranza contrapposta a quelle delle opposizioni. Lei sa che ci sono delle proposte della maggioranza anche su questa materia. L'ultima l'ha presentata Forza Italia, che è un partito della maggioranza, ma non sarebbe stato un buon metodo di dialogo dire sostituite la vostra proposta con la nostra. È un buon metodo di dialogo secondo me dire proviamo a lavorare insieme su una proposta che affronti complessivamente una materia che, guardi, il salario minimo da solo, temo non risolverà.
Io sento parlare di salario minimo e di lavoro povero e non si prende in considerazione il fatto che per le rilevazioni Istat o Eurostat per “lavoro povero” si intende il reddito che tu hai nell'ambito del nucleo familiare, che vuol dire che non dipende da quanto ti pagano l'ora di lavoro. Tu puoi essere al di sopra dei 9 euro e essere considerato lo stesso un lavoratore povero. Allora è una materia un po' più complessa di come viene affrontata in alcuni casi, ma è una materia che va affrontata, perché è un problema che l'Italia ha.
Fermo restando, e anche questo l'ho detto ai miei interlocutori, che il problema per il quale i nostri salari sono più bassi della media europea è che la nostra crescita è stata più bassa della media europea. Cioè o qui capiamo che rimettere in moto l'economia è l'unico modo di garantire salari e redditi, oppure continueremo a immaginare delle soluzioni che purtroppo non risolveranno il grosso del problema.
È la ragione per la quale noi ci siamo messi a lavorare prevalentemente sulla crescita. Si fa l'esempio della Germania, si fa l'esempio della Francia, ma sono Nazioni che negli ultimi vent'anni sono cresciute più del 20%, l'Italia è cresciuta del 2%. Come pensavamo che i nostri salari potessero crescere adeguatamente se l'economia non cresceva? Le due cose sono inevitabilmente collegate, per cui da una parte a mio avviso bisogna continuare a lavorare per favorire la crescita.
Qualcosa sul PIL è accaduto quest'anno e lei ha visto che i dati sull'occupazione comunque sono più soddisfacenti. Noi abbiamo di nuovo raggiunto record di occupazione, record di contratti stabili, la disoccupazione più bassa dagli ultimi 14 anni: sono segnali che vanno di pari passo con la crescita dell'economia. Quindi quella è una strada che bisogna affrontare. Poi ovviamente ci sono contratti pirata, utilizzi fraudolenti, c'è un tema anche di precarietà che va affrontato, c'è un tema sicuramente di alcuni lavoratori che sono esclusi dal mercato delle tutele, ma secondo me con questa visione va affrontata la questione, perché se noi pensiamo di dare una risposta semplice a un tema estremamente complesso rischiamo di creare più danni di quelli che pensiamo risolverlo.
Domanda: Senta la Segretaria del PD le ha chiesto anche dei ristori dell’Emilia-Romagna e le dimissioni di De Angelis.
Presidente Meloni: Guardi, che me l'ha chiesto è un parolone. Diciamo che abbiamo fatto un paio di battute e le ho detto, sulla questione dell’Emilia-Romagna, che avevo risposto con una lunga lettera alle continue rimostranze del Presidente Bonaccini, che secondo me sono poco fondate. Sulla questione di De Angelis, non ritengo di dovermi occupare del responsabile della comunicazione della Regione, perché penso che sia di competenza del Presidente della Regione.
Domanda: Ritiene i 60 giorni un impegno da parte del Governo per chiudere la questione degli strumenti contro...
Presidente Meloni: È l'impegno che io ho formalizzato con il Presidente del CNEL e loro mi garantiscono che sono in grado di fare questo lavoro in 60 giorni. Ho detto anche alle forze di opposizione che il Presidente Brunetta è disponibile da domani a incontrarli, perché credo che sia un lavoro che va fatto immediatamente. Perché io ho voluto fare questo incontro oggi, diciamo, costringendo anche voi a essere qui? Perché una cosa che mi ha colpito dalla proposta dell'opposizione è che loro prevedono una cosa, secondo me, sensata, cioè di immaginare dei ristori nel caso in cui, diciamo, la loro proposta venisse approvata, per i datori di lavoro che devono affrontare un aumento dei salari, dopodiché non prevedono né la copertura né la quantificazione e lei sa che costituzionalmente una legge che impone maggiori oneri ha anche bisogno di una copertura individuata. Loro dicono perché non volevamo entrare nelle competenze del Governo. Sai, a me pare un po' più il gioco del cerino, come a dire secondo noi va fatto ma poi vedetevela voi.
Allora, le cose serie da questo punto di vista si fanno con delle coperture, quindi, noi stiamo già lavorando sulla Legge di Bilancio. Io posso annunciarvi da ora che la Legge di Bilancio che noi presenteremo segue il filone della precedente, cioè lavoro-redditi, che è quello che abbiamo già fatto con tutti i provvedimenti principali della precedente, a partire dall'estensione della platea di chi beneficiava del bonus per il gas e la luce, fino ad arrivare ai primi segnali che abbiamo dato sui premi di produttività, adesso con l'abbattimento del cuneo contributivo.
Andiamo lì sulla Legge di Bilancio, ma chiaramente qualsiasi cosa che voglia essere vagamente seria deve avere una copertura e allora è bene arrivare per tempo prima della Legge di Bilancio a fare questo lavoro. Questa è la ragione per la quale ho voluto fare questo incontro adesso per avere una disponibilità ma comunque per cominciare a fare un lavoro che possa arrivare in tempo con le eventuali coperture che dovessero servire.
Grazie mille.
",2023-08-11,https://www.governo.it/it/articolo/incontro-governo-opposizioni-sul-salario-minimo-punto-stampa-del-presidente-meloni/23419
Conferenza stampa del Presidente Meloni a Washington,"INTRODUZIONE DEL PRESIDENTE MELONI
Grazie a tutti, grazie di essere qui. All'esito di questa giornata mi sembra più che giusto fare un bilancio delle nostre interlocuzioni. 
Abbiamo avuto adesso un lungo incontro con Presidente degli Stati Uniti Joe Biden alla Casa Bianca, un appuntamento nel quale abbiamo ribadito la nostra solida alleanza, il partenariato strategico, la profonda amicizia che uniscono Stati Uniti e Italia. Abbiamo anche ricordato, io particolarmente ho ricordato, come ho fatto stamattina con i Rappresentanti del Congresso, il ruolo degli italiani, degli italo-americani, nello sviluppo di questa grande democrazia, che viene riconosciuta da tutti. 
Il nostro Paese è molto amato, guardato con grande affetto, grande attenzione e grande rispetto dagli Stati Uniti e quindi i nostri legami bilaterali sono anche radicati nella storia e nella cultura, nell'identità di questa Nazione, nella nostra cooperazione economica che, come ricordavamo con il Presidente Biden, è estremamente solida. 
Abbiamo condiviso lo stato eccellente delle relazioni tra le nostre Nazioni, i contatti molto assidui, il coordinamento estremamente proficuo, particolarmente in un momento come quello nel quale stiamo attraversando. 
Dicevamo questa mattina, e ribadisco, che è nei momenti di difficoltà che si riconoscono gli amici, che si riconoscono gli alleati. Quando è iniziata la guerra di aggressione russa contro l’Ucraina in molti scommettevano, e probabilmente chi muoveva l'aggressione scommetteva sul fatto che l'Occidente non sarebbe stato poi così capace a rimanere unito. 
Credo che sia stato invece un grande segnale l'unità che è stata dimostrata dall'alleanza atlantica, la nostra determinazione nel difendere il diritto internazionale che è un modo soprattutto per difendere i più deboli, per difendere i più deboli dal rischio di avere domani un mondo nel quale chi è militarmente più forte può liberamente invadere il suo vicino. E da questo punto di vista voglio dire che la postura dell'Italia nel conflitto ucraino è estremamente rispettata, considerata dagli Stati Uniti. Gli Stati Uniti sono consapevoli anche dei sacrifici e degli sforzi che gli italiani stanno facendo e condividono con noi la necessità che tutto venga condiviso, che vengano condivise le responsabilità, che vengano condivise le conseguenze. Ho trovato da questo punto di vista grande attenzione per la nostra posizione, grande attenzione per le nostre necessità.
Abbiamo parlato quindi di come continuare a garantire il nostro sostegno all'Ucraina e nel conflitto, abbiamo parlato e ribadito gli ottimi risultati ottenuti dal vertice NATO di Vilnius, anche qui la capacità che abbiamo avuto di ribadire la coesione e l'unità e l'approccio a 360 gradi del patto atlantico. 
Abbiamo anche discusso della prossima Presidenza italiana del G7. C'è grande attenzione, grande aspettativa, grande sostegno sulla nostra Presidenza del G7 il prossimo anno, anche sulle materie che noi abbiamo già anticipato di voler mettere al centro della nostra Presidenza del G7, ovviamente quello che riguarda il sostegno all'Ucraina. Ci torno: mi piacerebbe particolarmente concentrare la Presidenza italiana del G7 sul tema della ricostruzione dell'Ucraina. Come ho detto in passato, noi lo abbiamo dimostrato anche organizzando già una Conferenza sulla ricostruzione che è stato un momento molto importante, che ha visto la partecipazione di oltre 600 tra le principali aziende italiane, 150 tra le principali aziende ucraine. Ma parlare di ricostruzione dell'Ucraina vuol dire scommettere sulla vittoria dell'Ucraina, su un futuro per questa Nazione di libertà, di benessere, su un futuro europeo.Anche il tema dell'Ucraina sarà al centro della nostra presidenza, così come lo sarà l'altra grande questione sulla quale l'Italia sta concentrando la sua attenzione e concentrando anche il suo confronto con i propri alleati, che riguarda il rapporto con i Paesi del Sud globale, particolarmente il rapporto con l'Africa, che è una parte fondamentale di questa scacchiera sulla quale in passato, a nostro avviso, Europa e Occidente nel complesso non hanno dedicato l'attenzione necessaria.
Io ho fatto stato del lavoro che noi stiamo facendo, che come voi sapete è un lavoro molto ampio, della conferenza su sviluppo e immigrazione che abbiamo organizzato domenica scorsa, dell'accordo con la Tunisia sul quale abbiamo insieme all'Unione europea di recente raggiunto un passo molto importante, della mia interlocuzione con molti leader africani. E ho trovato grande attenzione, grande interesse e condivisione sulla necessità di guardare con maggiore attenzione e con un approccio diverso allo sviluppo del continente africano. 
Ho trovato anche condivisione e voglia di collaborare sulla nostra idea di un Piano Mattei per l'Africa che si sposa con altre iniziative avviate proprio dal Presidente Biden - penso al Piano degli investimenti, il cosiddetto PIIG (PGII). Capire che un modo diverso di cooperare con questi Paesi parte inevitabilmente dalla capacità di investire, di avere un rapporto da pari, di dimostrare la propria disponibilità, la propria buona fede con Paesi che hanno delle enormi opportunità inesplorate. Io ricordo sempre che l'Africa non è un continente povero, è un continente ricco di materie prime, di materie prime strategiche, di metalli a terre rare e che per noi non tenere in adeguata considerazione quello che accade in questo continente rischia di essere, in quella specie di gioco di scacchi che è la geopolitica, un errore fatale perché bisogna sempre saper vedere tutta la scacchiera e bisogna saper muovere guardando a tutta la scacchiera. L'Africa è da questo punto di vista una porzione della scacchiera estremamente importante e voglio dire che sono fiera di come questo dibattito che il governo italiano ha aperto da qualche mese a livello nazionale e a livello internazionale, stia piano piano sempre più facendo breccia anche tra i nostri alleati. La nostra posizione viene guardata con molto rispetto, con molto interesse e con condivisione sostanziale.
Abbiamo fatto stato anche dell’incontro che c'è stato a Roma del Vertice ONU sui sistemi alimentari.
Il tema della sicurezza alimentare è un altro tema di particolare rilevanza per i nostri interessi. 
Abbiamo parlato di Cina, di come sia necessario garantire la nostra sicurezza economica, promuovere un multilateralismo sostenibile e, nello stesso tempo, favorire un dialogo costruttivo con Pechino per incentivarla ad agire in modo responsabile. Io ho richiamato le conclusioni del Consiglio europeo di fine giugno, che parlavano con un lungo capitolo di questa materia, nell'ottica di uno stretto coordinamento tra Unione europea e Stati Uniti per contrastare i fattori destabilizzanti per il sistema internazionale, per sviluppare un'azione euro-atlantica efficace, ad esempio sul tema delle materie prime critiche - materia che noi abbiamo ampiamente discusso nell'ultimo G7 e che sarà anche presente al prossimo G7 -, il tema delle catene di approvvigionamento. 
Anche su questo non riapro un ragionamento che ho fatto tante volte, ma è evidente che qualcosa non ha funzionato nella globalizzazione fatta di libero commercio senza regole, nella quale noi credevamo che il libero commercio senza regole avrebbe, come una sorta di mano invisibile, risolto tutti i nostri problemi, che avrebbe distribuito la ricchezza, che avrebbe democratizzato i processi. Le cose non sono andate così. La ricchezza si è verticalizzata, le Nazioni meno democratiche non si sono democratizzate ma hanno guadagnato campo nel mondo e noi, che invece non controllavamo più niente di ciò che era strategico, ci siamo per paradosso trovati più deboli.
Oggi questo tema che qualcuno pone da diversi anni è presente nell'agenda dei nostri alleati e si lavora sul tema delle catene di approvvigionamento. 
E quindi abbiamo parlato, come dicevo, di Cina, di Indo-Pacifico, del nostro partenariato bilaterale. Il Presidente Biden, quando c'era la stampa, ha detto che il nostro partenariato bilaterale, il nostro flusso commerciale ed economico offre grandi soddisfazioni a entrambe le Nazioni, ma non c'è ragione perché non si possa fare di più. Io sono d'accordo con lui, credo che ci siano ancora molte cose che si possono fare insieme, che ci siano molti ambiti sui quali possiamo rafforzare ancora di più la nostra cooperazione - penso al tema dell'energia, penso al tema della difesa, penso al tema delle infrastrutture, penso al tema dello spazio. Ho auspicato che le partnership in corso possano trovare pieno successo, che le nostre aziende che hanno un know-how riconosciuto nel mondo, che sono qui particolarmente apprezzate, possano sviluppare ulteriori sinergie con le controparti americane. Ho trovato anche da questo punto di vista molta apertura, molta disponibilità.
Voi avrete in ogni caso un Joint Statement che è appena uscito, che è molto corposo e offre ulteriori spunti di questa discussione. Approfitto anche di questo per dire, poiché ho letto delle curiose polemiche circa una presunta conferenza stampa congiunta che io avrei rifiutato col Presidente degli Stati Uniti, per quanto si continui a dire che io scappo dalla stampa, la conferenza stampa congiunta col Presidente degli Stati Uniti, come potete ben immaginare, non l'avrei rifiutata. Quindi eviterei di montare polemiche su cose che non esistono: non è mai stata prevista, non è mai stata proposta e io, come si vede, non ho bisogno di scappare dalla stampa atteso che sono qui a parlare con voi. Ma lo dico solo per evitare che sul niente si costruisca l'ennesima polemica.
Stamattina, e chiudo, abbiamo avuto sia con i Membri del Congresso, sia con i Senatori, che un altro evento organizzato dallo Speaker della Camera, e quindi con i membri della Camera, due colazioni con i leader del Congresso, che sono state pure molto interessanti e che ribadiscono ancora una volta e mi hanno dato stato dell'attenzione che c'è nei confronti della nostra Nazione, della simpatia, dell'amore, del rispetto che abbiamo. 
Anche qui sono stati più o meno quelli i temi che abbiamo approfondito, ma davvero voglio dirvi - e chiudo - che sono fiera di guidare questa Nazione, di guidare l'Italia, una Nazione che viene guardata con grande rispetto, grande attenzione e che, secondo me, anche oggi, grazie alla sua postura non titubante, che le permette di giocare un ruolo importante anche in Europa, viene guardata con ancora maggiore attenzione. Sono molto contenta di questo e voglio ringraziare gli italiani per questo perché credo possa davvero costruire un tempo importante della nostra politica a livello nazionale e a livello internazionale.
Il mio bilancio di questa giornata è molto positivo. Mi fermo qui e sono a vostra disposizione.
DOMANDE
Domanda: Presidente, volevo solo chiederle se si è parlato della Via della seta col Presidente Biden e in che termini. Grazie. 
Presidente Meloni: Abbiamo parlato anche di Via della seta, abbiamo parlato più in generale di Cina. L'unica cosa che le voglio dire è che se voi immaginate che l'approccio degli Stati Uniti sia quello di chiedere o di pretendere qualcosa all'Italia, non è questo l'approccio. Gli Stati Uniti si fidano del ruolo dell'Italia, della nostra posizione, della nostra postura e quindi il ragionamento che si fa è un ragionamento più ampio sui rapporti tra l'Occidente, tra i Paesi del G7 e la Cina ed è un dibattito che noi portiamo avanti da tempo, dove il tema del de-risking, rispetto al fatto che noi abbiamo completamente devoluto alcune catene di approvvigionamento fondamentali in passato debba essere oggi una priorità. È un tema che - come lei sa - io pongo da ben prima di fare il Presidente del Consiglio dei Ministri in Italia ed è un tema sul quale oggi c'è grande convergenza. Quindi il ragionamento è più complesso e complessivo e – ripeto - non c'è questo approccio, che delle volte io leggo nelle nostre ricostruzioni, per cui noi faremmo delle scelte o saremmo forzati a fare delle scelte perché qualcuno ce lo impone - a parte che non è il mio modo di gestire la politica della Nazione che rappresento perché io sono abituato a fare quello che è nel mio interesse nazionale fare, cioè nell'interesse nazionale dell'Italia fare -, ma sicuramente c'è un rispetto tale per cui nessuno ritiene di dover dire cosa dobbiamo o cosa non dobbiamo fare, anche perché siamo considerati molto affidabili e molto seri.
Domanda: Salve, grazie. Per quanto riguarda il riconoscimento americano, l'abbiamo visto al Congresso benissimo oggi, sulla politica estera c'è in maniera assoluta, però sui media americani traspare che sui valori in particolare c'è un atteggiamento critico non di tutti quanti i media ma per esempio il New York Times oggi, il Guardian in conferenza stampa ieri, in particolare sui diritti LGBTQ e vista anche l'approvazione alla Camera sulla maternità surrogata, che tipo di dialogo avete avuto con Biden su questo tema, se lo avete avuto? 
Presidente Meloni: Con Biden noi non abbiamo avuto un dialogo su questo tema. Il Presidente Biden a un certo punto ha fatto un riferimento al tema degli LGBT parlando delle divisioni della politica, ma se la sua domanda è se mi sia stato chiesto qualcosa su questo, nessuno mi ha chiesto niente. Non l'ha fatto il Presidente Biden, non lo hanno fatto i diversi Membri del Congresso che io ho incontrato stamattina - che tra Camera e Senato erano almeno 20 persone, più quelli del pranzo che erano ancora di più -, nessuno ha posto questa tematica. 
Anche qui - poi non voglio entrare nel merito delle ricostruzioni che io leggo, perché ho letto molte cose su questo tema dei diritti LGBT - al netto dell'approvazione, ieri in una delle due Camere della maternità surrogata, che in ogni caso è un'iniziativa parlamentare, io ho sentito dire “il Governo italiano “ in riferimento alla trascrizione dei figli delle coppie omosessuali e devo ricordare che il Governo non ha preso alcuna iniziativa legislativa su questa materia e non avrei avuto problemi a spiegarlo anche ai miei interlocutori. Noi non abbiamo legiferato su questo.
Le leggi che ci sono oggi su questa materia sono le stesse che c'erano quando governava la sinistra che oggi si scandalizza e l'unica novità intercorsa è che la Corte Suprema di Cassazione, sulla base della legge che è sempre esistita, ha detto che non si possono trascrivere automaticamente i certificati di nascita registrati all'estero. Questo è quello che è accaduto. 
E quindi forse dovremmo anche fare attenzione a come un certo nostro dibattito, a volte un po' strumentale, rimbalzando anche a livello internazionale dà un'immagine della nostra Nazione che non corrisponde a verità e del governo che non corrisponde a verità, magari nel tentativo, che ho visto purtroppo spesso anche in questo periodo, di cercare soccorso esterno quando non si riesce a fare sufficiente opposizione in patria. Penso che l'opposizione sia giusto che la facciano gli italiani a un governo italiano. 
In ogni caso, ripeto, il tema non mi è stato posto nel senso di chiedermi che cosa stessimo facendo e non avrei avuto problemi a rispondere su questo. 
Domanda: Buonasera, ha detto che avete affrontato anche la questione della Tunisia, volevo sapere se avete parlato anche del blocco del finanziamento da parte del Fondo Monetario Internazionale e qual è la posizione americana su questo punto.
Presidente Meloni: La posizione americana sul tema della Tunisia, almeno la posizione del Presidente Biden, ma devo dire che anche al Congresso ne abbiamo discusso, mi pare molto aperta rispetto a quello che noi stiamo facendo, cosa che non necessariamente mi aspettavo. 
So che anche qui c’è un dibattito, come in parte c'è in Italia, perché sono sempre materie abbastanza complesse, ma tutti si rendono conto di come l'approccio oggi debba essere pragmatico rispetto alle nostre necessità e a questi Paesi. Il tema oggi del rapporto tra Tunisia e Fondo Monetario Internazionale è più un rapporto di difficoltà tra le parti nell'incontrarsi - lo so perché ci lavoriamo da qualche settimana, da qualche mese -, ma da parte del Presidente americano io ho trovato molta attenzione e sostegno alle iniziative che stiamo intraprendendo, al lavoro che siamo riusciti a fare insieme alla Commissione europea e anche la volontà di essere più presenti, di dare una mano. Quindi sono molto contenta di questo, sono molto contenta di come sta passando il messaggio che portiamo di attenzione al fianco Sud dell'alleanza, perché concentrarsi unicamente sul fianco Est potrebbe essere un importante errore strategico. Questo viene compreso e su questo c'è molta disponibilità.
Domanda: Salve, le volevo chiedere se nell'ambito del vostro colloquio avete anche affrontato il tema dell'IRA, cioè della legge fatta qui negli Stati Uniti e che favorisce gli investimenti statunitensi e che preoccupa molto l'Europa. 
Presidente Meloni: Io ho posto il tema di un momento nel quale noi abbiamo bisogno - dicevo in apertura - di condividere oneri e onori, nel senso di una situazione che è complessa sul piano internazionale e quindi anche dell'aspettativa che noi abbiamo circa il fatto che le imprese italiane non vengano penalizzate nei loro investimenti, nella loro capacità di contribuire, nelle loro possibilità di lavorare. E anche su questo mi pare che ci sia consapevolezza del fatto che in una fase come questa è importante che ci sia piena condivisione, non solamente degli obblighi ma anche delle difficoltà. Quindi confido che anche rispetto a un lavoro che molte nostre aziende fanno qui e che è un ottimo lavoro si possa lavorare per implementarlo. Questo è uno dei grandi obiettivi che mi do all'esito di questo lavoro che abbiamo fatto e sono ottimista.
Domanda: Buonasera Presidente, per tornare ancora al rapporto con la Cina, mi ricordo che al G20 era stata invitata a Pechino. Le vorrei chiedere se poi è stato confermato da parte sua che andrà e che tempi vi siete dati un po' per decidere sul rinnovo della Via della seta o meno. Grazie. 
Presidente Meloni: Sul tema del rinnovo della Via della seta, come lei sa, noi dobbiamo decidere a settembre in ogni caso e quindi abbiamo una scadenza che è indotta e che è quella che terremo in considerazione. Per quello che riguarda il mio viaggio in Cina, io sono stata invitata diverse volte, andrò, intendo andare, non è ancora stato calendarizzato anche perché diventa fisicamente un po' difficile - perché ogni tanto ci si deve occupare anche di politica interna - ma credo che debba essere una delle prossime missioni da organizzare.
Domanda: In tema economico mi domandavo se nel dettaglio può darci il senso di che cosa avete parlato, oltre a dire generalmente che a livello bilaterale gli scambi commerciali potrebbero aumentare, cioè concretamente cosa si può fare.
Presidente Meloni: Lo dicevo in apertura. Noi abbiamo parlato soprattutto in termini di rapporti bilaterali del tema dell'energia, delle infrastrutture, dello spazio, di difesa, quindi di quelli che sono secondo noi i settori sui quali imprimere una maggiore slancia alla nostra cooperazione bilaterale. Abbiamo parlato di semiconduttori, anche di temi molto concreti. Ho fatto a voi il resoconto di quelle che sono le grandi materie, i settori principali su quali io ritengo che si possa lavorare di più e meglio, e poi ovviamente nel colloquio bilaterale abbiamo fornito anche elementi più precisi. 
Domanda: Presidente, le volevo chiedere l'ultima cosa che le ha detto Biden prima che noi uscissimo dalla Sala Ovale - perché non sono riuscito a capirlo -  che l'ha fatta sorridere e poi un suo commento personale non da Primo Ministro: l'esperienza da underdog alla Casa Bianca. Grazie
Presidente Meloni: Non lo so, io di solito dico la verità in questi momenti, sono sempre abbastanza concentrata sull'obiettivo e quindi se qualcuno si aspetta che ti senti un po' come Cenerentola, no, non c'è questo. Tanto sono consapevole della Nazione che rappresento, del ruolo che ho e sono concentrata su questo, per cui non c'è molto da dire. 
Speravo che andasse bene, credo che sia andata molto bene e sono contenta di aver fatto, credo, bene il mio lavoro. 
L'ultima cosa che mi ha detto Biden, prima che voi usciste: mi ha detto che la prima volta che ti ho visto ho pensato di conoscerti da molto tempo - tanto c'erano le telecamere per cui si è sentito, altrimenti non lo racconterei probabilmente - e abbiamo scherzato un po' su questo. Voi sapete che la signora Biden ha origini italiane, per cui ci sono anche dei legami anche lì, è pieno di Italia ovunque qui, di italiani e d’Italia: gli affreschi di Brumidi alla Capitol Hill che si chiama Capitol Hill per celebrare il Tempio di Giove sul Campidoglio eccetera, eccetera, eccetera. Quindi ci si sente un po' a casa propria anche se poi l'amore che loro hanno per l'Italia, pur stando fuori dall'Italia delle volte sembra maggiore di quello che riusciamo a provare noi vivendola e quindi ci fa ricordare che cosa è l'Italia agli occhi del mondo, quello che noi spesso non vediamo forse perché siamo troppo abituati.
Domanda: Presidente, ha parlato appunto di Ucraina, della brutale invasione, in un linguaggio ormai che abbiamo imparato a conoscere, però i media americani e non solo, anche fonti interne sono molto scettiche sulla cosiddetta controffensiva, insomma ci sono delle oggettive difficoltà. Le volevo chiedere se con il Presidente Biden avete affrontato il tema che prima o poi forse bisognerà scendere a patti o discutere con Putin e provare a trovare una soluzione per congelare un conflitto che ormai va avanti da 500 giorni e se su questo elemento come ha visto Biden, se è determinato ad andare fino in fondo o se questa ipotesi negoziale è in realtà molto più forte di quello che sembra.
Presidente Meloni: Ho visto il Presidente Biden molto determinato come io sono molto determinata, il che non significa non cercare soluzioni negoziali. Come ho detto dall'inizio del conflitto, io credo che l'unico modo di garantire la possibilità di una qualsiasi via di uscita diplomatica sia sostenere l'Ucraina. Cioè cerco di dire a chi sostiene la bizzarra tesi per la quale noi sostenendo l'Ucraina favoriamo la guerra, che è l'esatto contrario. Cioè, se noi avessimo favorito una facile invasione dell'Ucraina, noi avremmo avuto una guerra molto più vicina a casa nostra. Per chi capisce la geopolitica, questo è il fatto. 
Avere aiutato l'Ucraina, una Nazione che sulla carta non poteva competere con la Russia, a resistere per 500 giorni significa costruire la più potente base negoziale di tutte, che è lo stallo, che è l'equilibrio tra le forze in campo. Se uno ha già vinto, a che serve la diplomazia? Ma per costruire diplomazia ci vuole una situazione di equilibrio che non c'era sulla carta e che noi abbiamo costruito. Quindi l'unico modo per favorire il processo di pace, che è chiaramente qualcosa su cui tutti lavoriamo, è intanto non favorire l'invasione dell'Ucraina, che porterebbe la guerra più vicina a casa nostra, che porterebbe più facilmente al rischio di una guerra molto più ampia e molto più impattante, e che soprattutto distruggerebbe le fondamenta del diritto internazionale, perché a quel punto noi ci ritroveremo in un mondo dove c'è solo caos e dove chiunque pensa di poter fare la stessa cosa.
Questa è una cosa che tutti quanti noi condividiamo, ma poi parliamo anche di come si debba continuare a lavorare per fare in modo che il conflitto possa finire il prima possibile. 
Nessuno di noi è contento di questa situazione. Tutti vogliamo che questa situazione finisca, il punto è capire che non si può essere così ipocriti da chiamare pace qualcosa che pace non è. Io non sono così ipocrita. 
Domanda: Buonasera Presidente. In Europa c'è una voce che si distingue, che esce un po' dal gruppo, dal coro, quella della Francia, che dice ‘noi dobbiamo mantenere un'autonomia di pensiero rispetto agli Stati Uniti’. Lei cosa ne pensa? Almeno su alcuni dossier l'Europa può e deve mantenere un'autonomia? 
Presidente Meloni: Assolutamente sì. Mi stupisco, il fatto che lei mi faccia la domanda mi fa pensare che non mi sono ben spiegata finora nella mia storia. Io credo che il problema dell'Europa sia che in passato noi abbiamo in alcuni casi abdicato a quelle che erano le nostre responsabilità. Questo è un tema che per esempio si collega all'ultimo vertice di Vilnius, al tema delle spese sulla difesa. A me fa sempre sorridere che gli stessi che ti dicono c'è troppa ingerenza americana, poi sono quelli che ti dicono non bisogna investire in difesa. Signori, le due cose non vanno d'accordo.
Cioè noi abbiamo favorito in passato un mondo nel quale gli Stati Uniti si caricavano gran parte del peso della difesa, ma chi sa stare al mondo sa che se qualcuno fa qualcosa per te, tendenzialmente chiede anche qualcosa in cambio, come è giusto che sia. 
Per cui io ho sempre sostenuto - e come voi sapete penso che Fratelli d'Italia sia stato al tempo l'unico partito che dall'opposizione parlava di aumento delle spese in tema di difesa - che quello che tu metti sulla difesa è esattamente il costo della tua autonomia politica, della tua capacità di difenderti in un ambito nel quale chiaramente sai quali sono i tuoi alleati, ma con il tuo punto di vista. Per cui io sono sempre stata convinta che debba esistere una colonna americana e una colonna europea della Nato, ma questo richiede che l'Europa si assuma le sue responsabilità. Non si tratta semplicemente di dire ‘noi dobbiamo’, si tratta di agire di conseguenza, ma questa è anche una richiesta che alla fine gli Stati Uniti sono i primi a fare in questo tempo. E quindi io sostengo questa tesi e voglio dire che sul tema dell'autonomia di pensiero del proprio punto di vista, il punto è che i nostri destini sono indissolubilmente legati ma chiaramente, fosse anche per la nostra posizione strategica, gli interessi non sono sempre perfettamente sovrapposti. 
Per questo l'Europa ha bisogno di una sua - e questo è un tema pure che io tratto da molto - chiara politica estera, di occuparsi delle grandi materie piuttosto che. Ma, ad esempio, il lavoro che noi abbiamo fatto su Africa, Tunisia, Mediterraneo, migrazioni, è il nostro punto di vista ed è un punto di vista sul quale oggi i nostri alleati ci seguono o comunque ci ascoltano, no? 
Cioè vuol dire che c'è più che margine per fare ciascuno il proprio lavoro, perché poi quando si sostengono tesi sostenibili, che sono portate avanti in questo caso nell'interesse di tutti - perché il lavoro che noi stiamo facendo con l'Africa e non solo è un lavoro che è nell'interesse poi di tutti quanti, per le ragioni che io le ho spiegato - gli altri ti ascoltano. Per cui l'Europa può perfettamente avere una sua autonomia utile e deve avere una sua autonomia che è utile per tutta la coalizione, che è un valore aggiunto, altrimenti qual è il valore aggiunto che si porta? Io sono assolutamente convinta di questo e penso che però, proprio per questo, bisogna intensificare le relazioni, bisogna intensificare i rapporti, bisogna farsi capire, bisogna parlarsi, bisogna spiegarsi.
Io mi sono accorta oggi, per esempio, sul tema Tunisia, di quanto puoi spiegare la materia un po' più nel concreto, per chi magari è più lontano e diventa più difficile capire le dinamiche, e diventa un modo anche di convincere sulla bontà di quello che stai facendo. Per questo io sto facendo tutto questo lavoro a livello internazionale, che è un lavoro che è faticoso però porta i suoi frutti, perché quando ti spieghi gli altri è possibile che ti capiscano e magari ti danno una mano. 
Domanda: Buonasera Presidente, resterei sulla Nato. Sinora gli Stati Uniti sul fronte Sud non sono sembrati così attivi. Ha ricevuto delle garanzie in merito da parte di Biden e soprattutto avete parlato dell'aumento delle spese militari al 2% per l'Italia? Grazie. 
Presidente Meloni: Non abbiamo parlato dell'aumento delle spese militari al 2%, tema che abbiamo affrontato ampiamente nel vertice di Vilnius. Per quel che riguarda il ruolo della Nato nel fianco Sud mi pare che ci sia un approccio molto positivo da questo punto di vista. Lo l'avevo già confrontato anche con il Segretario generale della Nato, Jens Stoltenberg, con il quale sono stata a cena dopo il vertice di Vilnius, che era molto attento anche lui a questa nostra sollecitazione e che ha dato piena disponibilità su questo. 
Chiaramente la scelta deve essere una scelta molto politica e quindi il ruolo degli Stati Uniti a questo punto di vista è molto importante, ma ho trovato grande attenzione e disponibilità da parte del Presidente Biden su questo.
Domanda: Buonasera Presidente. Ci ha spiegato i molti punti di contatto con il Presidente Biden sui dossier. Ricordo che lei tre anni fa venne qui negli Stati Uniti, partecipò al congresso degli ultraconservatori, quelli naturalmente filotrumpiani, parlò di Trump come di un modello. Le domando, anche a luce di quello che è successo poi in questi ultimi anni dall'assalto a Capitol Hill, passando anche per la posizione sull'Ucraina che credo la distanzi molto da Trump, se ha raffreddato questo tipo di apprezzamento, se addirittura rivedrebbe quelle parole o se è ancora convinta di quella sintonia. La ringrazio.
Presidente Meloni: Ho un'evidente sintonia con il partito repubblicano per ragioni che sono ideali, ma questo non mi impedisce di avere un'ottima relazione col Presidente Biden perché, come dicevo e come lei sa, Stati Uniti e Italia hanno sempre avuto buone relazioni indipendentemente dalla differenza del colore dei governi. Accade oggi con me che sono conservatrice con il Presidente Biden che è democratico, come accadeva ieri con Donald Trump che era repubblicano e i leader italiani che non erano esattamente dei repubblicani. Non mi pare che si siano raffreddati i rapporti per ragioni politiche.
Quindi io sono abituata a guardare all'interesse della mia Nazione da Presidente del Consiglio, portando avanti le mie idee che, anche se sono diverse da quelle di molti leader dei quali parlo, poi vengono ascoltate e hanno un loro grande rispetto, una loro grande attenzione e questo mi interessa.
Bisogna capire che il tema della politica internazionale e del rapporto tra i governi rispetto a una lettura che spesso si dà, è una politica che tiene conto prevalentemente dell'interesse nazionale, non del colore politico del leader con il quale parli, altrimenti è disastrosa. Questo lo dico in rapporto a questo, a molte altre relazioni che io ho, che si guardano sempre con il filtro della politica. 
La politica è una cosa e io sono sempre stata alla mia parte e sempre dalla mia parte sarò, però quando si parla di rapporti tra governi e interessi nazionali, quello che conta è come si fa a lavorare insieme per difendere i propri interessi nazionali e questa è una cosa che io riesco a fare benissimo con tutti i leader, particolarmente con quelli alleati e non solo con quelli dell'Alleanza Atlantica. Il lavoro appunto che facciamo in Africa, che abbiamo fatto con diversi Paesi dell'Indo-Pacifico, è un lavoro che ci dà ottime soddisfazioni. Questa è la nostra posizione, una posizione rispettata e ascoltata. 
Grazie e buon lavoro, arrivederci.
",2023-07-27,https://www.governo.it/it/articolo/conferenza-stampa-del-presidente-meloni-washington/23344
"Incontro bilaterale con il Presidente Biden, le dichiarazioni del Presidente Meloni","A seguire traduzione di cortesia.
***
Thank you. I am very pleased to be here today, to testify the deep friendship that bonds the United States and Italy. I want to thank President Biden for his hospitality. This closeness is based on common values and cultural roots. Our bond was made strong by the contribution of millions of Americans of Italian origin and that means Italy is an integral part of the great American nation, and contributed in shaping its culture and identity, and also for that our relations are historically strong, they cross governments and remain solid regardless of their political colours. 
We know who our friends are in times that are tough. I think that Western nations have shown that they can rely on each other much [more] than some had believed, moreover after the Russian aggression against Ukraine, for all together we decided to defend international law and I’m proud that Italy, from the beginning, played its part in it. We did it simply because supporting Ukraine means defending the peaceful coexistence of people and States everywhere in the world. Contrary to what some claim, Ukrainian resistance distances a world war; it does not bring it closer, as some say. Those who believe in peace should be the first supporters of the Ukrainian cause.
And then Italy and the United States have important common interests in enhancing, as well, a global trade that is not only free but also fair. Competition from other nations that do not meet our standards in terms of worker protection, safety, environmental protection, undermine our companies and workers. So, free trade without rules has shown its limits. We must find the right balance between openness and the protection of our economies and strategic interests. 
Similarly, we will discuss also this, within the West we must work together to support our industrial systems by fostering convergence on our national interests. In this respect, the dialogue between us - between Italy, Europe, the United States - can avoid counterproductive tension to the benefit of everyone. And, on the other hand, we also need to be fair with nations that feel they have been exploited of their resources and that today show distrust towards the West. President Biden knows I take care a lot about Africa, about the role that we can play in these countries that can help us, building with them a new relationship based on a new approach, which is a peer-to-peer approach, also to fight illegal migration and all the problems that we face. It’s all things that we will discuss in the G7 presidency of Italy next year. 
And then, the United States is our most important trade partner outside the European Union, and I think - I do agree with you, Joe - that our trade partnership is very high, but no reason why we could not improve it. 
So, thank you very much for hosting us, and thank you for your time.
***
Grazie. Sono molto lieta di essere qui oggi, a testimoniare la profonda amicizia che lega gli Stati Uniti e l'Italia. Voglio ringraziare il Presidente Biden per la sua ospitalità. Questa vicinanza si basa su valori e radici culturali comuni. Il nostro legame è stato reso forte dal contributo di milioni di americani di origine italiana e questo significa che l'Italia è parte integrante della grande Nazione americana, e ha contribuito a plasmarne la cultura e l'identità. Anche per questo le nostre relazioni sono storicamente forti, attraversano i governi e restano solide indipendentemente dai colori politici.
Sappiamo chi sono i nostri amici in tempi difficili. Penso che le Nazioni occidentali abbiano dimostrato di poter contare l'una sull'altra molto più di quanto alcuni credessero, soprattutto dopo l'aggressione russa all'Ucraina, perché tutti insieme abbiamo deciso di difendere il diritto internazionale, e sono orgogliosa che, fin dall'inizio, l'Italia abbia fatto la sua parte. Lo abbiamo fatto semplicemente perché sostenere l'Ucraina significa difendere la coesistenza pacifica di popoli e Stati in tutto il mondo. Contrariamente a quanto sostengono alcuni, la resistenza ucraina allontana una guerra mondiale; non la avvicina, come dicono alcuni. Coloro che credono nella pace dovrebbero essere i primi a sostenere la causa ucraina.
E poi l'Italia e gli Stati Uniti hanno importanti interessi comuni anche nel potenziare un commercio globale che sia non solo libero ma anche equo. La concorrenza da parte di altre Nazioni che non soddisfano i nostri standard in termini di protezione dei lavoratori, sicurezza e tutela dell'ambiente mina le nostre aziende e i nostri lavoratori. Il libero scambio senza regole ha dunque mostrato i suoi limiti. Dobbiamo trovare il giusto equilibrio tra apertura e protezione delle nostre economie e dei nostri interessi strategici.
In modo analogo, e discuteremo anche di questo, all'interno dell'Occidente dobbiamo lavorare insieme per sostenere i nostri sistemi industriali, favorendo la convergenza sui nostri interessi nazionali. A questo proposito, il dialogo tra noi - tra Italia, Europa, Stati Uniti - può evitare tensioni controproducenti, a beneficio di tutti. Dall’altra parte, dobbiamo anche essere corretti con le Nazioni che sentono di essere state sfruttate per le loro risorse e che oggi mostrano diffidenza nei confronti dell'Occidente. Il Presidente Biden sa che presto molta attenzione all'Africa, al ruolo che possiamo svolgere in questi Paesi che possono aiutarci, costruendo con loro un nuovo rapporto basato su un nuovo approccio, un approccio peer-to-peer, anche per combattere la migrazione illegale e tutti i problemi che dobbiamo affrontare. Sono tutte cose che discuteremo durante la presidenza italiana del G7 l'anno prossimo.
E poi, gli Stati Uniti sono il nostro partner commerciale più importante al di fuori dell'Unione Europea e credo - sono d'accordo con te, Joe - che il nostro partenariato commerciale sia molto alto, ma non c'è motivo per cui non possiamo migliorarlo.
Quindi, grazie mille per averci ospitato e grazie per il vostro tempo.
 
",2023-07-27,https://www.governo.it/it/articolo/colloquio-con-il-presidente-biden/23319
Dichiarazioni alla stampa del Presidente Meloni con lo Speaker della Camera dei Rappresentanti McCarthy,"A seguire traduzione di cortesia
***
Good morning. 
I want to thank Speaker Kevin McCarthy, my friend Speaker Kevin McCarthy, for this occasion he gave me.
I want to say that I’m very glad to be here in the heart of the American democracy and in the place that Thomas Jefferson, at the time Secretary of State of President George Washington, wanted to call Capitol Hill to commemorate the famous Temple of Giove on the Capitoline Hill, il Campidoglio - one of the seven hills of Rome. And I say it for it is another sign of the incredibly strong ties between Italy and the United States, ties that have become even deeper in recent times after the Russian war of aggression against Ukraine. More than ever, in this international juncture, our relations are essential. More than ever, we must be able to rely one on the other. Today we had the occasion to exchange views on many international issues, from the war in Ukraine and its effects worldwide, in particular regarding food security, to the stabilisation and development in the Mediterranean area, moreover in Africa, the Indo-Pacific, and Italy’s next Presidency of the G7.
I was glad to have this debate with representatives of Congress because it gives me a complete picture of the foreign policy landscape from representatives elected by the American people. I’ve been in politics for most of my life and I’ve been a member of parliament for many, many years, so I perfectly know the importance of parliaments in democracies. That’s why I’m so grateful to Speaker Kevin McCarthy, whom I had the pleasure to meet already in Rome a few months ago, and to the representatives I met today, for the time they wanted to spend with me. 
And last but not least, I’m happy to be here in a place decorated by these wonderful frescoes of Costantino Brumidi, another Italian, for this place represents and sums up also the stories of all the Italian-Americans who, with their lives, with their efforts, with their dreams, with their creativity, contributed to strengthening the bonds between our two peoples and contributed to make this democracy the great democracy it is. So, I want to say that I’m proud of these Italians, I’m proud of your grandfather too, Kevin, and I really want to thank them for the contribution they brought to the history and the culture and the identity of this nation. Many of them are today representatives and that shows the role Italy has had for the history of the United States, and that is one reason more to continue strengthening our relations, our cooperation, our friendship, particularly in this tough world, in this tough situation. 
Many things are changing around us, but there is something others didn’t expect that we should perfectly prove: that the Western world is united and wants to defend the world based on rules, for without a world based on international law, we would live in a world of chaos, in which who is militarily stronger thinks he can invade his neighbour. That’s not the world we want to live in; we want to live in a world in which we can respect sovereignty and freedom. Thank you very much.
***
Buongiorno.
Voglio ringraziare lo Speaker Kevin McCarthy, il mio amico Speaker Kevin McCarthy, per l'occasione che mi ha dato.
Voglio dire che sono molto contenta di essere qui, nel cuore della democrazia americana e nel luogo che Thomas Jefferson, all'epoca Segretario di Stato del Presidente George Washington, ha voluto chiamare Capitol Hill per ricordare il famoso Tempio di Giove sul Monte Capitolino - il Campidoglio -, uno dei sette colli di Roma. E lo dico perché è un altro segno dei legami incredibilmente forti tra l’Italia e gli Stati Uniti, legami che sono diventati ancora più profondi negli ultimi tempi in seguito alla guerra di aggressione russa contro l'Ucraina. Più che mai, in questa congiuntura internazionale, le nostre relazioni sono essenziali; più che mai dobbiamo poter contare gli uni sugli altri.
Oggi abbiamo avuto l'occasione di avere uno scambio di vedute su molte questioni internazionali, dalla guerra in Ucraina e i suoi effetti a livello mondiale, in particolare per quanto riguarda la sicurezza alimentare, alla stabilizzazione e allo sviluppo nell'area mediterranea, soprattutto in Africa, all'Indo-Pacifico e alla prossima Presidenza italiana del G7.
Mi ha fatto piacere avere questo confronto con i Rappresentanti del Congresso perché mi fornisce un quadro completo del panorama della politica estera da parte dei rappresentanti eletti dal popolo americano. Ho fatto politica per la maggior parte della mia vita e sono stata deputato per moltissimi anni, quindi conosco perfettamente l'importanza dei Parlamenti nelle democrazie. Ecco perché sono così grata allo Speaker Kevin McCarthy, che ho avuto il piacere di incontrare già a Roma qualche mese fa, ed ai rappresentanti che ho incontrato oggi, per il tempo che hanno voluto dedicarmi.
E, infine, sono felice di essere qui, in un luogo decorato da questi meravigliosi affreschi di Costantino Brumidi, un altro italiano, perché questo luogo rappresenta e riassume anche le storie di tutti gli italo-americani che, con le loro vite, con i loro sforzi, con i loro sogni, con la loro creatività, hanno contribuito a rafforzare i legami tra i nostri due popoli e hanno contribuito a fare di questa democrazia la grande democrazia che è. Quindi voglio dire che sono fiera di questi italiani, sono fiera anche di tuo nonno, Kevin, e voglio davvero ringraziarli per il contributo che hanno dato alla storia, alla cultura e all'identità di questa Nazione. Molti di loro sono oggi Rappresentanti e questo dimostra il ruolo che l'Italia ha avuto per la storia degli Stati Uniti, ed è questo un motivo in più per continuare a rafforzare le nostre relazioni, la nostra cooperazione, la nostra amicizia, soprattutto in questo mondo difficile, in questa situazione difficile.
Molte cose stanno cambiando intorno a noi, ma c'è qualcosa che altri non si aspettavano, che dobbiamo dimostrare perfettamente: il mondo occidentale è unito e vuole difendere il mondo basato sulle regole, perché senza un mondo basato sul diritto internazionale, vivremmo in un mondo di caos, in cui chi è militarmente più forte pensa di poter invadere il suo vicino. Non è questo il mondo in cui vogliamo vivere; vogliamo vivere in un mondo in cui possiamo rispettare la sovranità e la libertà. Grazie mille.
 
",2023-07-27,https://www.governo.it/it/articolo/dichiarazioni-alla-stampa-del-presidente-meloni-con-lo-speaker-della-camera-dei
Intervento del Presidente Meloni al Vertice delle Nazioni Unite sui Sistemi Alimentari,"A seguire traduzione di cortesia
***
Dear Colleagues,
Ladies and gentlemen, 
I am glad to welcome all of you in Rome at the second UN Food Systems Summit. I’m very pleased to see such a large participation at the highest level. 
I am particularly proud that this Summit takes place in Rome, where we host the Food and Agriculture Organization, the World Food Programme and the International Fund for Agricultural Development.
I would like to thank Secretary-General Guterres for deciding to celebrate this appointment here in the Eternal City, and also the General Director for hosting us. 
For three days, Rome will become the Food Security Capital of the World: a choice that pays tribute to Italy's traditional commitment to this crucial issue. 
Food security has always been indeed one of the strategic guidelines of our foreign policy and a priority area of Italian development cooperation. And it has become one of the major challenges of our time, in this completely interconnected world. 
The pandemic has shaken the foundations of international trade and mobility and exposed the deep weaknesses of global supply chains and globalization. 
As we worked to overcome the impact of the pandemic and rebuild global trade flows, Russia's war of aggression against Ukraine disrupted global energy prices and helped unleash waves of inflation around the world, at the expense of the most vulnerable nations, especially in the Global South.
The war has aggravated old and new problems. Among them, food insecurity in many African nations, already tested by long periods of drought and difficult climatic conditions, which are now weaker and easier prey of terrorism and fundamentalism. The war has impacted heavily on grain distribution across the globe and Russia's pullout from the Black Sea Grain Initiative is further worsening the global food security crisis. We will continue to support all efforts towards the resumption of this key initiative and are urging Russia to reconsider its decision. 
As a result, the plight of malnutrition is spreading. Nearly 120 million people have been pushed into extreme poverty, bringing the total figure to 730 million. Almost 600 million people will be chronically undernourished in 2030. This situation has an impact on our lives, on each and every one. 
That’s why, yesterday, Italy hosted also a conference about migration and development and launched a new international initiative to support political stability and foster social and economic development, while addressing the root causes of migration and fighting human trafficking and the smuggling of migrants. 
Our goal is to ”ensure that each and every one enjoys the right not to be forced to emigrate, the chance to live in peace and with dignity in one's own Nation”.  These are not my words, but those of Pope Francis, who called on the international community to ""codify"" this right. 
Food security is key in this journey, to ensure development and economic growth and give people the opportunity to live in their own land. This is also the true meaning of “food sovereignty”: the right of a people to choose their own production model and food system. Moreover, a stronger relationship between land, people and labor delivers more quality food and sustainable production chains. 
I often refer to the issues of the Global South, and of Africa in particular, not only because Italy is one of the continent's closest neighbors, but above all because Africa is not a poor continent. On the contrary, it is full of resources. It holds half of the world’s mineral resources, among them rare earths. Almost 50% of its land is arable, giving it the potential to feed all its population. The spirit of the “Mattei Plan for Africa” stems from these facts. We need to establish a non-predatory cooperation model, aiming to shorten value chains and to partner with the African nations, to enable them to live well off their own resources. With the same approach, we need to cooperate with all Nations around the globe to support them in creating their own prosperity. The prosperity of our neighbours is our prosperity. That is why we are here today. And I expect that we all agree on concrete actions. 
For this reason, I believe it is important to invest in research and technology to innovate our food systems, to enhance sustainability, to improve the quality and quantity of the productions. Italy will invest in Agritech, a strategic research center in Naples to develop new technologies, starting from the aerospace sector, and their application in agriculture. 
I believe that innovation must walk together with our identity and tradition. Our Nation can share its extraordinary heritage to address the “double burden” of malnutrition: the coexistence of undernutrition and overweight, which have a huge impact on our national health systems. While millions of people live in food insecurity, more than 3 billion people in the world are unable to afford a healthy diet. The principles of the Mediterranean diet may offer a solution because it is not expensive, is based on seasonal local raw materials, respecting the territory and its biodiversity. The principles of the Mediterranean diet do not belong to the Mediterranean basin, they belong to the world. 
I believe that only financing at scale can bring about the transformative changes of our food systems. Cooperation with all the international financial institutions is a key element for the implementation of more agri-feedstock projects. The Italian Climate Fund, with an annual budget of 840 million euros, can foster sustainable transformation of food systems in developing nations. 
I believe in international cooperation. At the G20 Ministerial Meeting in 2021, under Italian Presidency, we signed the “Matera Declaration”, calling upon the international community to ensure adequate nutrition for all and set up resilient food chains. Food security will also be high on the agenda of our G7 Presidency in the next year.
Dear Secretary-General, dear colleagues, we are in Rome, in the UN hub that we are honored to host, and here in Rome we have the chance to start a new journey towards global food security. A journey inspired to the future, to innovation and to new technologies, with our roots firmly planted in our history and identity. Cicero, one of the most important philosophers of Ancient Rome, gave us a great lesson. He said: “Of all the arts from which we derive some profit, none is better than agriculture, none more profitable, none sweeter, none more worthy of a man, and of a free man”. 
You can count on the commitment of Italy! Thank you and I wish you a productive Summit!
***
Cari Colleghi,
Signore e signori, 
sono lieta di darvi il benvenuto a Roma in occasione del secondo Vertice sui sistemi alimentari delle Nazioni Unite. Mi fa molto piacere vedere una così ampia e qualificata partecipazione.
Sono particolarmente orgogliosa che questo Vertice si svolga a Roma, dove ospitiamo l'Organizzazione delle Nazioni Unite per l'Alimentazione e l'Agricoltura, il Programma Alimentare Mondiale e il Fondo Internazionale per lo Sviluppo Agricolo. 
Ringrazio il Segretario Generale Guterres per aver scelto di celebrare questo appuntamento qui nella Città Eterna, e anche il Direttore Generale per averci ospitato.
Per tre giorni Roma si trasformerà nella Capitale mondiale della sicurezza alimentare: una scelta che onora il tradizionale impegno dell'Italia su questo tema fondamentale. 
La sicurezza alimentare è sempre stata una delle direttrici strategiche della nostra politica estera e un'area prioritaria della cooperazione italiana allo sviluppo. Ed è diventata una delle principali sfide del nostro tempo, in questo mondo completamente interconnesso. 
La pandemia ha scosso le fondamenta del commercio e della mobilità internazionali, mettendo a nudo le profonde debolezze delle catene di approvvigionamento globali e della globalizzazione. Mentre lavoravamo per superare l'impatto della pandemia e ricostruire i flussi commerciali globali, la guerra di aggressione della Russia contro l'Ucraina ha sconvolto i prezzi globali dell'energia e ha contribuito a scatenare ondate di inflazione in tutto il mondo a spese delle nazioni più vulnerabili, soprattutto nel Sud globale. 
La guerra ha aggravato problemi vecchi e nuovi, tra cui l’insicurezza alimentare in molte nazioni africane, già messe a dura prova da lunghi periodi di siccità e condizioni climatiche avverse, e che sono ora più deboli e più facilmente preda del terrorismo e del fondamentalismo. La guerra ha avuto un forte impatto sulla distribuzione del grano in tutto il mondo e la decisione della Russia di uscire dall'iniziativa per il grano del Mar Nero sta ulteriormente aggravando la crisi della sicurezza alimentare globale. Continueremo a sostenere tutti gli sforzi per la ripresa di questa iniziativa fondamentale ed esortiamo la Russia a riconsiderare la sua decisione. 
Di conseguenza, il problema della malnutrizione si sta diffondendo. Quasi 120 milioni di persone sono finiti in estrema povertà, portando la cifra totale a 730 milioni. Quasi 600 milioni di persone saranno cronicamente sottonutriti nel 2030. Questa situazione ha un impatto sulle nostre vite, su ognuno di noi. 
Per questo, ieri, l’Italia ha ospitato anche una conferenza su migrazione e sviluppo e ha lanciato una nuova iniziativa internazionale per sostenere la stabilità politica e promuovere lo sviluppo sociale ed economico, affrontando le cause profonde della migrazione e combattendo la tratta di esseri umani ed il traffico di migranti.
Il nostro obiettivo è di ""assicurare a tutti il diritto a non dover emigrare, ossia la possibilità di vivere in pace e con dignità nella propria terra"". Non sono parole mie, ma di Papa Francesco che ha chiesto alla comunità internazionale di impegnarsi per ""codificare"" questo diritto.
La sicurezza alimentare è un tassello fondamentale in questo cammino, per garantire sviluppo e crescita economica e per dare alle persone la possibilità di vivere nella propria terra. Questo è anche il vero significato di “sovranità alimentare”: il diritto di un popolo di scegliere il proprio modello produttivo ed il proprio sistema di alimentazione. Inoltre, un rapporto più forte tra territorio, popolo e lavoro consente di ottenere più cibo di qualità e catene di produzione sostenibili.
Faccio spesso riferimento alle problematiche del Sud globale, e dell'Africa in particolare, non solo perché l'Italia è uno dei vicini più prossimi al continente, ma soprattutto perché l'Africa non è un continente povero. Al contrario, è ricco di risorse. Detiene la metà delle risorse minerarie mondiali, tra cui le terre rare. Quasi il 50% delle sue terre è coltivabile e potenzialmente in grado di nutrire tutta la sua popolazione. Lo spirito del ""Piano Mattei per l'Africa"" nasce da questi fatti. Dobbiamo creare un modello di cooperazione non predatoria, che ha l'obiettivo di accorciare le catene del valore e di collaborare con le nazioni africane affinché possano vivere bene delle proprie risorse. 
Con lo stesso approccio, dobbiamo cooperare con tutte le nazioni del mondo per aiutarle a creare la propria prosperità. La prosperità dei nostri vicini è la nostra prosperità. 
Ecco perché siamo qui oggi. E mi aspetto che siamo tutti d'accordo su azioni concrete. 
Per questo credo che sia importante investire in ricerca e tecnologia per innovare i nostri sistemi alimentari, aumentare la sostenibilità e migliorare la qualità e la quantità delle produzioni. L'Italia investirà in Agritech, un centro di ricerca strategico a Napoli, per sviluppare nuove tecnologie, a partire dal settore aerospaziale, e le loro applicazioni in campo agricolo. 
Credo che l'innovazione debba camminare insieme alla nostra identità e alle nostre tradizioni. La nostra Nazione può condividere il proprio straordinario patrimonio per affrontare il ""doppio fardello"" della malnutrizione: la coesistenza della denutrizione e del sovrappeso, che hanno un enorme impatto sui nostri sistemi sanitari nazionali. Mentre milioni di persone vivono nell'insicurezza alimentare, più di tre miliardi di persone nel mondo non possono permettersi una dieta sana. I principi della dieta mediterranea possono offrire una soluzione in quanto non è costosa, si basa su materie prime locali stagionali, nel rispetto del territorio e della biodiversità. I principi della dieta mediterranea non appartengono solo al bacino del Mediterraneo, ma al mondo intero. 
Credo che solo il finanziamento su scala possa portare a cambiamenti trasformativi dei nostri sistemi alimentari. La cooperazione con tutte le istituzioni finanziarie internazionali è un elemento chiave per la realizzazione di un maggior numero di progetti agroalimentari. Il Fondo italiano per il clima, con un budget annuale di 840 milioni di euro, può favorire la trasformazione sostenibile dei sistemi alimentari nei Paesi in via di sviluppo. 
Credo nella cooperazione internazionale. Alla riunione ministeriale del G20 nel 2021, sotto la Presidenza italiana, abbiamo firmato la ""Dichiarazione di Matera"", invitando la comunità internazionale a garantire un'alimentazione adeguata per tutti ed a creare catene alimentari resilienti. La sicurezza alimentare sarà anche una priorità nell’agenda della nostra Presidenza del G7 l’anno prossimo.
Caro Segretario Generale, cari colleghi, siamo a Roma, nel polo delle Nazioni Unite che siamo onorati di ospitare, e qui a Roma abbiamo l’opportunità di iniziare un nuovo cammino verso la sicurezza alimentare globale. Un cammino ispirato al futuro, all'innovazione e alle nuove tecnologie, con le radici ben piantate nella nostra storia e nella nostra identità. Cicerone, uno dei più importanti filosofi dell'Antica Roma, ci ha lasciato un grande insegnamento, affermando che: ""Di tutte le arti dalle quali si ricava qualche profitto nessuna è migliore dell'agricoltura, nessuna più redditizia, nessuna più dolce, nessuna più degna di un uomo, e di un uomo libero"".
Potete contare sull'impegno dell'Italia! Grazie e vi auguro un Vertice produttivo!
",2023-07-24,https://www.governo.it/it/articolo/intervento-del-presidente-meloni-al-vertice-delle-nazioni-unite-sui-sistemi-alimentari
"Conferenza internazionale su sviluppo e migrazioni, punto stampa finale ","Dunque, buonasera a tutti. Doveroso punto all'atto della conclusione di questa importante Conferenza internazionale su sviluppo e migrazioni che oggi l'Italia ha ospitato. Chiaramente non posso non partire da un ringraziamento a tutti i leader che hanno partecipato alla Conferenza, così come ovviamente al Ministero degli Affari Esteri, al Ministro Antonio Tajani, che ci ha ospitato qui alla Farnesina, ai diplomatici, allo staff di Palazzo Chigi che con me hanno lavorato alla realizzazione di questo evento, devo dire anche in tempi molto ristretti.
Molti si sono chiesti come sia nata questa iniziativa, qualcuno si è perfino sorpreso, non io. Girando molto, come ho fatto in questi mesi, mi sono resa conto ancora di più del ruolo fondamentale che l'Italia può giocare particolarmente nel Mediterraneo, con l'Africa, con il vicino Oriente, che sono il nostro ieri, il nostro oggi e lavoriamo perché siano anche il nostro domani.
Quello che accade oggi non sono idee astratte e il ruolo dell'Italia nel contesto mediterraneo non è un’idea astratta. In Africa, nell'Africa sub-sahariana, nell'Africa mediterranea, l'Italia tramite la cooperazione allo sviluppo ha un portafoglio di iniziative a dono di oltre un miliardo, a cui si aggiungono ulteriori iniziative nel vicino Oriente, Libano, Giordania, Siria, pari a ulteriori 250 milioni di euro. Negli interventi a credito sono in corso di realizzazione progetti per quasi un miliardo di euro in Africa e per oltre 220 milioni nei tre Stati che ho citato del Medio Oriente. A questi vanno aggiunti i progetti di Cassa Depositi e Prestiti che non cito per brevità. Il commercio tra Italia e Africa ha registrato negli ultimi anni un incremento medio quasi del 7% e si attesta oggi intorno ai 70 miliardi di euro. Lo scorso anno in particolare sono cresciute quasi del 90% le nostre importazioni, particolarmente nel settore delle materie prime critiche.
A questo aggiungo, perché pochi lo sanno, che SACE è la seconda agenzia di credito all'esportazione al mondo per esposizione in Africa. Ha garantito progetti delle aziende italiane nell'area per oltre 25 miliardi di euro, con una leva che supera i 50 miliardi di euro. L'Italia ha le carte in regola per giocare un ruolo da protagonista nel Mediterraneo e in Africa, non solamente per l'attenzione che sul piano degli investimenti ha sempre rivolto a queste Nazioni, ma anche per l'approccio che ha saputo dimostrare, un approccio che, ho ripetuto molte volte, una cooperazione non predatoria, una cooperazione paritaria, un approccio che non deve essere paternalistico, che deve aiutare queste Nazioni, accompagnarle, cercare di capire le loro difficoltà, intervenire su quelle difficoltà.
Nasce così l'iniziativa di questa Conferenza, dalla consapevolezza del ruolo che l'Italia può giocare per queste ragioni, per ragioni anche geografiche, per cui noi siamo inevitabilmente un ponte tra l'Europa, l'Africa e il Medio Oriente.
Eppure, da quando abbiamo immaginato questa Conferenza alla sua realizzazione oggi, c'è da dire che ha superato le nostre aspettative, non solamente per la partecipazione straordinaria, nessuna delle Nazioni che è stata invitata era assente oggi, la gran parte dei Paesi, oltre 20, che hanno preso parte alla Conferenza era rappresentata al rango di Capi di Stato e di Governo, c'erano i massimi vertici delle istituzioni europee, c'era l'Unione africana, c'erano 10 organizzazioni, oltre 10 organizzazioni di vario genere internazionali, finanziarie, umanitarie. Assolutamente una partecipazione straordinaria per la quale ancora una volta voglio ringraziare tutti i miei omologhi e tutte le delegazioni, ma la Conferenza supera le nostre aspettative anche per la capacità che all'esito di questo appuntamento abbiamo avuto di stilare delle conclusioni che sono state sottoscritte da tutti gli Stati e le organizzazioni multilaterali partecipanti che, secondo me, sono particolarmente importanti perché danno la dimensione di un'iniziativa che non serviva solamente a parlare. Danno la dimensione di quello che noi chiamiamo “processo di Roma”, cioè l'inizio di un percorso nel quale Nazioni che, per esempio sulla materia migratoria, ma non solamente sulla materia migratoria, hanno in passato spesso considerato i loro interessi non necessariamente convergenti, oggi capiscono quanto invece quegli interessi lo siano, capiscono che per affrontare e gestire le grandi crisi del nostro tempo è fondamentale saper lavorare insieme.
Dicevo “processo” perché ovviamente noi ci diamo un orizzonte ampio, questo è l'inizio di una piattaforma strategica, di una piattaforma inclusiva, oggi c'erano, come ho detto, molti Paesi ma molti altri devono essere coinvolti in questo processo. È un lavoro pluriennale per un'azione collettiva con una serie di obiettivi urgenti per tutti. Lavorare sullo sviluppo, perché il tema delle migrazioni oggi è un tema del quale vanno soprattutto rincorse e comprese le cause. Oggi per chi ha seguito tra voi il dibattito ci si rende conto di quanto il fenomeno sia multiforme, di quanto ogni Nazione abbia dei problemi, ma tutti sono vittima in qualche modo del fenomeno se non viene gestito e particolarmente delle reti di trafficanti. Fermare le reti di trafficanti è un obiettivo che tutti condividiamo, promuovere percorsi sicuri e legali, migliorare le procedure di asilo e di gestione, ripartire equamente gli oneri per i Paesi che ospitano i rifugiati, aiutare i Paesi che più di tutti si stanno caricando il peso di chi scappa dalla guerra, dal terrorismo e ha inevitabilmente bisogno di vedere rispettato il diritto internazionale.
Per fare questo serve un lavoro comune, molto ampio, che nessuno può evidentemente fare da solo. Servono ovviamente finanziamenti che devono essere più adeguati, iniziative e progetti di cooperazione. Dobbiamo rafforzare le iniziative soprattutto di lotta alla povertà e di protezione sociale, creare posti di lavoro e sviluppo delle competenze, sostenere una formazione, un'istruzione di qualità, l'imprenditorialità, garantire servizi essenziali, c'è il tema ovviamente della lotta ai cambiamenti climatici, cioè sono molte le materie sulle quali solamente una cooperazione multilaterale ad ampio raggio che rimetta al centro il Mediterraneo può davvero arrivare a dare delle soluzioni. Voi avete visto oggi, avrete seguito, presumo, la mia introduzione, quindi non voglio dilungarmi troppo, abbiamo lavorato prevalentemente su quattro filoni di discussione che ricalcano i punti delle conclusioni che sono state adottate stasera. Contrasto all'immigrazione illegale, particolarmente alla rete dei trafficanti. Sfruttando la disperazione umana ci sono ormai organizzazioni criminali che sono mosse solamente da interessi di lucro e che nel fare il loro lavoro destabilizzano anche i Paesi nei quali operano. Noi pensiamo che sia giusto lavorare per rafforzare la cooperazione tra le forze di polizia, le nostre autorità giudiziarie, per il più possibile amalgamare anche le legislazioni che si occupano di questa materia per evitare che il lavoro che fa una Nazione venga poi reso vano dal fatto che la rete di trafficanti è sempre più lunga. Bisogna colpire le reti finanziarie, “follow the money”, avrebbe detto qualcuno a cui siamo molto legati anni fa, e poi ovviamente una migliore cooperazione per la gestione degli strumenti di rimpatrio.
Combattere la rete dei trafficanti, combattere l'immigrazione illegale è anche il modo migliore e la precondizione per offrire nuove opportunità di migrazione legale. E qui noi abbiamo portato l'esempio del Governo italiano, che per la prima volta ha attivato un Decreto flussi triennale con quote maggiori rispetto a quanto venisse fatto in precedenza, proprio perché le quote erano coperte da chi entrava illegalmente, che immagina corsie preferenziali per le Nazioni che con noi collaborano nella lotta ai trafficanti e quote aggiuntive per coloro che fanno percorsi di formazione concordati prima della partenza. È un modello sul quale stiamo cercando di coinvolgere le altre Nazioni, l'Unione europea, è un modello sul quale è importante lavorare insieme.
E poi il tema del sostegno ai profughi e ai rifugiati, soprattutto ribadendo il diritto, come dicevo, per chi scappa da guerra e persecuzione a mettersi in salvo, ma è inevitabile che il peso maggiore di chi scappa da guerra e persecuzioni ricade inevitabilmente, deve ricadere inevitabilmente sulle Nazioni che sono più prossime e serve aiuto per queste Nazioni, che non sempre hanno avuto aiuto a sufficienza. Oggi sono state molte le testimonianze in questo senso, penso al Libano, penso alla Giordania, e siamo qui anche per occuparci del peso che queste Nazioni si stanno caricando. E poi, come dicevo, più importante di tutto la cooperazione con i Paesi africani, in generale con i Paesi di provenienza dei migranti. Noi abbiamo parlato di un modello di sviluppo ampio, non predatorio, sostenibile. Questo è soprattutto il “processo di Roma”.
Significa anche finanziare le iniziative con una pluralità di strumenti, comprese le donazioni degli Stati partecipanti, compresi gli strumenti che sono già attivi presso l'Unione europea. Voglio ringraziare anche Ursula von der Leyen, Charles Michel, i MED5 che erano qui oggi, così come voglio ringraziare lo sceicco Mohammed Bin Zayed, Presidente degli Emirati Arabi Uniti, che oggi ha dato un segnale di concretezza dichiarando di aver già dedicato 100 milioni di euro per avviare queste iniziative. Per me è un segnale importante, chiaramente è un segnale, ma è un segnale importante di concretezza. La cosa che ho sentito dire più spesso oggi è che abbiamo visto molte di queste iniziative, spesso si fanno iniziative che trattano anche questo tema, ma la concretezza, gli obiettivi di concretezza, di approccio che questa iniziativa ha dato oggi è un inedito. E sono molto fiera di questo perché penso che queste iniziative abbiano un senso, se riescono a dare il segnale di qualcosa di nuovo. E quindi le donazioni degli Stati che partecipano, oggi erano presenti a questa conferenza Nazioni che non sono teatro di immigrazione, che non sono vittime del fenomeno, che non soffrono il fenomeno migratorio, ma che erano qui perché capiscono come lavorare tutti insieme contro le reti di criminali significa anche lavorare per la stabilità del Nord Africa e del Mediterraneo.
E quindi, dicevo, il coinvolgimento pubblico, ma io credo che su questo ci sia anche un lavoro importante che può fare il settore privato nell'essere coinvolto in questo piano d'azione. Chiaramente dobbiamo guardare lo scenario, leggere il contesto, anticipare gli eventi, gli Emirati Arabi Uniti ad esempio quest'anno ospiteranno la COP28, l'evento sui cambiamenti climatici, e anche questa è un'altra materia che ci coinvolge, che coinvolge particolarmente l'Africa così come oggi rischia di impattare con maggiore forza il mancato rinnovo dell'accordo sul grano per responsabilità della Russia e quindi noi dobbiamo essere pronti a dare una mano a 360 gradi.
Le conclusioni di questa Conferenza, vista la rilevanza della Conferenza, saranno inviate anche al Segretario Generale dell'ONU e da domani il nostro obiettivo è lavorare ai seguiti concreti di questa iniziativa. Noi lavoreremo dando vita, da domani, a un Comitato direttivo dei Paesi che hanno partecipato per passare alle iniziative concrete, organizzeremo quanto prima una conferenza dei donatori in Italia ma in una anche delle altre Nazioni. Già abbiamo almeno due Nazioni che si sono candidate a ospitare la prossima tappa di questo evento, quindi è secondo me una grande giornata ma è da considerarsi ovviamente come l'inizio di un lavoro che durerà molto tempo ma che dimostra la serietà con la quale l'Italia affronta materie che sono epocali e strutturali, senza iniziative “spot” ma con un lavoro molto faticoso, molto lungo, molto serio.
E questa serietà non viene evidentemente percepita solamente da noi, viene percepita anche dai nostri interlocutori. Vi ringrazio, sono qui a vostra disposizione.
DOMANDE
Domanda: Presidente, grazie. Due domande molto veloci. La prima, lei parlava della migrazione regolare e ha citato il Decreto flussi del Governo italiano. Sposto un attimo la prospettiva, i trafficanti di uomini fino all'inizio degli anni 2000 non esistevano. Da Tampere il Consiglio europeo del 1999, l’Aia, Frontex, Dublino, il problema credo che sia in Europa, nel senso come si emigra legalmente in Europa dall'Africa. Questa è la questione, mi piacerebbe capire se qualche partner africano l'ha sollevata, perché è una cosa che sollevano spesso. La seconda invece è relativa allo sviluppo, l'altro tema è la Conferenza di oggi. Lei ha citato giustamente SACE come ECA seconda per esposizione verso l'Africa, è vero, ma da un punto di vista strettamente economico, qui è una domanda, non so se è venuto fuori l'elemento, in realtà SACE lavora moltissimo con le grandi aziende, buona parte del lavoro e anche dell'impatto positivo che l'Italia può dare nel continente africano è proprio il lavoro delle PMI, e lì se uno parla con una PMI qualsiasi lamenta l'operatività di SACE proprio in Africa.
Presidente Meloni: La ringrazio. Guardi, come si emigra legalmente, sono assolutamente d'accordo con lei, il tema ovviamente viene posto, ma diciamo è un po' “un cane che si morde la coda” si direbbe alle mie parti. In Italia per qualche anno noi abbiamo azzerato le quote di immigrazione legale perché tutte le quote erano coperte a chi entrava illegalmente. Io credo che sia un messaggio devastante, che in Europa tu non puoi entrare, in Italia non puoi entrare legalmente perché c'è chi traffica e quindi chi arriva da noi per paradosso e chi ha i soldi per pagare gli scafisti piuttosto che magari chi avrebbe più diritto, chi è maggiormente in difficoltà o chi qui potrebbe, anche per skill personali, avere condizioni di vita migliori. Perché poi l'altra cosa che io cerco di far notare da qualche anno è che non è esattamente solidale dire “entrate tutti” e poi non occuparsi di che vita queste persone facciano da noi. E non ci dobbiamo tornare sopra perché di storia ne abbiamo viste parecchi. Allora io ho portato il modello italiano esattamente per questo, perché noi immaginiamo delle quote che sono più alte rispetto al passato e ripeto che vengono anche per esempio aumentate, cioè fuori quota finiscono coloro che prima di partire hanno fatto dei percorsi di formazione lavorativa concordati. Perché? Perché siamo sicuri che quelle persone - si dice sempre in Italia e in Europa c'è bisogno di migrazione, è vero - ma c'è bisogno di migrazione se la gestisci. Noi non lo abbiamo fatto e quindi non abbiamo risolto il problema, diciamo, di una migrazione che era necessaria e abbiamo lasciato migliaia di persone in condizioni per cui le famose condizioni di vita migliori poi in realtà non si trovavano.
Poi ovviamente bisogna lavorare con i Paesi. Una volta che si stabiliscono le quote legali, una volta che si stabilisce che quelle quote aumentano quando c’è una formazione indirizzata competenze che sono richieste, poi si lavora con gli accordi bilaterali con i Paesi. Per questo è importante dialogare con loro, perché è l'unico modo di gestire questa situazione. Quindi questo è il modello italiano, è un modello sul quale appunto stiamo cercando di lavorare anche con l'Europa, perché anche qui, come è cambiato il paradigma del rapporto con l'immigrazione. Immagino che lei abbia sentito oggi l'intervento di Ursula von der Leyen e di Charles Michel. Qualche mese fa sarebbe stato impensabile immaginare che tutto fosse concentrato sulla cooperazione, sulla dimensione esterna, ma perché il modo con cui l'Italia cerca di gestire questo fenomeno è un modo che conviene a tutte le Nazioni europee. Noi per anni abbiamo discusso, pensando di poter scaricare il tema uno sull'altro, movimenti secondari, patto di immigrazione e asilo, Dublino, ma è sempre un problema che al massimo può alleviare un po' di più una Nazione, ma lo scarica comunque sul proprio vicino. Secondo me non è il modello. Io ho sempre detto, guardate, l'unico modello è che noi lavoriamo insieme sulla dimensione esterna, che lavoriamo insieme su dei partenariati strategici che ci aiutano anche a rafforzare lo sviluppo e il benessere nei Paesi africani e che così riusciamo a gestire il fenomeno migratorio e allora la migrazione sarà più facile però dentro percorsi legali.
Fino a ieri non si poteva dire perché noi avevamo questa mentalità per la quale la migrazione non si può limitare a un diritto, i confini non esistono, non è il mio approccio. Proprio perché i confini esistono, la migrazione va governata. Che è cosa diversa dai profughi, come sempre, anche qui noi abbiamo confuso due cose che erano molto diverse, che sono normate da regole diverse, che sono proprio due materie. E infatti non a caso oggi le abbiamo divisi. Io credo che da una parte ovviamente bisogna occuparsi, è un tema che abbiamo oggi, di come garantire asilo a chi scappa effettivamente da guerra, persecuzione, terrorismo, ma anche questo non significa che tu puoi essere accolto ovunque nel mondo, perché anche questo diventa non gestire il fenomeno. È inevitabile che le Nazioni più prossime sono quelle che avranno il peso maggiore, è quello che accade con la Turchia, è quello che oggi accade in Polonia con i profughi ucraini, però bisogna porsi il problema di quelle Nazioni che più di altre si caricano il fenomeno. Da una parte, profughi, migrazioni, la migrazione deve essere legale perché è l'unico modo per dare a queste persone condizioni di vita migliori. Su SACE sono d'accordo con lei, credo che si possa fare di più, particolarmente coinvolgendo la Piccola Media Impresa italiana ed è uno dei prossimi obiettivi che mi do nell'interlocuzione con SACE, perché più attori privati riusciamo a coinvolgere, più possiamo, anche con una piccola diplomazia che è fatta dalle nostre imprese, costruire legami solidi, per cui è anche nell'interesse del Governo.
Domanda: La porto su uno dei prossimi appuntamenti internazionali della sua agenda, la visita negli Stati Uniti d'America, che è sicuramente collegata alla conferenza di oggi.
Volevo chiederle quali saranno le priorità dei suoi colloqui con il Presidente degli Stati Uniti Joe Biden? E se in quella sede fornirà a lui aggiornamenti sulla partecipazione italiana alla Via della Seta e sulle decisioni che il governo ha assunto o assumerà rispetto a questa cosa qui?
Presidente Meloni: Guardi, sicuramente il tema dei rapporti con la Cina è uno dei temi che si discutono ampiamente in ambito G7, potrà sicuramente essere oggetto del nostro confronto, non credo specificamente sul tema della Via della Seta; nel senso che mi è capitato di leggere ricostruzioni un po' bizzarre da questo punto di vista, ma a me la questione direttamente non è mai stata posta dal Presidente degli Stati Uniti che, come lei sa, ho incontrato diverse volte finora.
Sicuramente il tema Cina è un tema che noi sempre affrontiamo e che può essere sicuramente oggetto del dibattito.
Per quello che riguarda le priorità, guardi, quello che accade qui oggi secondo me è una priorità perché io sto cercando di accendere i fari dell'attenzione sul tema Africa e Mediterraneo.
Le conseguenze del conflitto ucraino oggi impattano soprattutto in Africa. In Africa ci sono diversi spoiler che lavorano per la destabilizzazione e quando si è in una situazione di crisi come quella nella quale ci troviamo noi, bisogna guardare tutti gli angoli della scacchiera.
Questo è un tema che io ho posto anche al vertice della NATO, cioè tutto fa parte dello stesso disegno.
L'Europa e l'Occidente hanno pensato, negli ultimi anni, di non doversi occupare a sufficienza di Africa e il risultato di questo indietreggiare ha prodotto, anche, fenomeni predatori, controllo di materie prime critiche, destabilizzazione.
Quindi credo che il tema della centralità mediterranea, dell'attenzione sull'Africa, delle risorse allo sviluppo e dell'attenzione anche alla stabilità come elemento di sicurezza, debbano essere una questione che riguarda tutti i nostri alleati e io lo sto portando in tutte le sedi internazionali, come si sa, a costo di diventare noiosa, ma perché credo che se non lo fa l'Italia non lo farà nessun altro e credo che sia il nostro ruolo nel contesto internazionale.
Noi il prossimo anno saremo presidenti del G7 2024 - come lei sa - e io ho già annunciato che il tema del Mediterraneo, dell'Africa, delle migrazioni, dello sviluppo sarà uno dei temi portanti della nostra Presidenza del G7.
Domanda: Le volevo chiedere se, appunto, siccome domani c'è anche l'inizio del vertice dell'ONU sulla Sicurezza alimentare, le volevo chiedere se avevate discusso delle ripercussioni proprio sul Corno d'Africa dello stop all'accordo sul grano, quale possono essere le soluzioni, poi anche alla luce un commento di quello che è accaduto ieri a Odessa con il nuovo attacco che c'è stato da parte della Russia. Grazie.
Presidente Meloni: Guardi, intanto voglio fermamente condannare entrambe le cose, cioè il mancato rinnovo dell'accordo sul grano, perché utilizzare come arma di guerra la materia prima che sfama il mondo, l'ho detto e lo ripeto, è una offesa all'umanità.
Dopodiché bisogna continuare a fare quello che si può fare per favorire una via diplomatica, ma la comunità internazionale deve essere molto attenta in questa fase a offrire il massimo sostegno che può, particolarmente, ai Paesi africani.
L'attacco alla cattedrale di Odessa per me è stato un colpo al cuore, un simbolo della cristianità, un simbolo di pace. Ho già detto - e l'ho detto anche oggi all'inviato di Zelensky, che era qui come avete visto - che siamo pronti a fare del nostro meglio - in Italia siamo all’avanguardia nel restauro, nella ricostruzione, particolarmente per quello che riguarda i luoghi sagri- siamo pronti a mettere a totale disposizione dell'Ucraina tutte le nostre maestranze e tutte le risorse necessarie per ricostruirla, dare un segnale che secondo me è molto importante in questo momento.
Dobbiamo continuare a lavorare per arrivare a una soluzione del conflitto, come ho detto e come ribadisco in ogni contesto internazionale, ma anche questi episodi ci aiutano a ricordare chi è l'aggredito e chi è l’aggressore. E quindi ribadisco anche qui che non bisogna mai confondere il tema della pace con l'ipotesi di un'invasione e questo mi convince ancora di più che noi dobbiamo continuare a sostenere l'Ucraina.
Domanda: Ha incontrato quattro volte negli ultimi due mesi il presidente Sayed, avrà visto le immagini, quindi ha investito molto in questo tipo di rapporto, avrà visto le immagini addirittura di donne e bambini morti alla frontiera per respingimenti crudeli.
Le volevo chiedere se subordinerà l'accordo, le risorse con la Tunisia anche al rispetto dei diritti umani, se ne ha avuto modo di parlargliene.
E poi visto che ha parlato anche oggi con il premier egiziano e nei giorni scorsi con Al-Sisi, volevo chiederle se, oltre a parlare di investimenti e ringraziarlo per la grazia a Patrick Zaki, ha posto anche la questione della verità e giustizia per Giulio Regeni, o visto che non ne ha parlato in questi interventi, pubblicamente nei comunicati che ha diffuso, se considera la questione archiviata.
Presidente Meloni: Grazie. Ovviamente non considero la questione archiviata, continuo a occuparmene come mi sono sempre occupato della vicenda di Patrick Zaki pur senza parlarne con voi.
Sono stata contenta di quello che l’Italia ha ottenuto con la grazia a Patrick Zaki, credo che sia anche frutto di rapporti e della serietà italiana, di una postura italiana, di rispetto che l'Italia ha verso le altre Nazioni sovrane e quindi continuiamo a fare anche lì del nostro meglio.
Dopodiché, su una cosa voglio essere chiara, perché ho visto anche degli esposti, quanto ci costa, se qualcuno ha visto degli esposti, quanto ci ha costato riportare Patrick Zaki in Italia, se qualcuno pensa che ci siano dietro, non so cosa si intendesse, ma davvero è solo diplomazia ed è una diplomazia che si fonda su rapporti di reciproco rispetto, di dialogo, di pazienza. Credo che sia un grande risultato che dimostra la percezione che si ha nei confronti dell'Italia.
Per quello che riguarda il Presidente Saied, forse è una domanda che dovrebbe fare all’Unione europea, perché le ricordo che l'accordo che è stato siglato è un accordo che viene siglato tra l'Unione europea e la Tunisia, perché la Tunisia è una Nazione che è in estrema difficoltà e chiaramente lasciarla, abbandonarla, diciamo, al suo destino può produrre conseguenze che sono molto gravi.
Per cui, attenzione, perché la politica estera, nella quale si pensa di poter parlare al massimo in tre o in quattro e di non dover parlare con tutti gli altri, se le condizioni non sono esattamente quelle che speriamo, è una politica estera che rischia di peggiorare la situazione.
Come la vedo io? Io la vedo da sempre che esattamente come la democrazia crea sviluppo, lo sviluppo crea democrazia. E quindi quando una Nazione è in difficoltà, piuttosto che lavorare, abbandonandola al suo destino per destabilizzarla ulteriormente e ritrovarci magari, come oggi siamo, in altre Nazioni dove pensavamo di migliorare la situazione - e non mi pare sia migliorata - è cercare di accompagnare queste Nazioni, di lavorare per avvicinarle a degli standard che - chiaramente per noi - sono i nostri standard di riferimento e fare in modo che quello sviluppo possa aiutarle.
Il lavoro che non faccio io, che sta facendo la Commissione europea, ripeto, perché l'accordo è un accordo che è stato siglato dalla Commissione europea, che è stato messo nelle conclusioni del Consiglio europeo e quindi mette insieme la Commissione europea e tutti i leader europei.
Quindi evidentemente l'approccio di dire cooperiamo, cerchiamo delle soluzioni che possano essere strutturali, che possano essere di sviluppo, che automaticamente genereranno anche condizioni migliori è l'approccio che tutti quanti in questo momento condividono.
Domanda: Lei ha parlato oggi di un fondo, si può capire meglio come sarà gestito, come sarà alimentato? Poi abbiamo visto una significativa partecipazione dei Paesi del Golfo, soprattutto il Presidente Mohammed Ben Zayed. Quindi ci può spiegare un po' meglio il ruolo di questi Paesi in questo “processo di Roma” che è partito oggi?
Presidente Meloni: Grazie a lei. Dunque, il Fondo è ovviamente un obiettivo di medio periodo. La grande novità che noi vorremmo per questo Fondo di sviluppo è che le Nazioni che devono ricevere i finanziamenti devono essere anche quelle che decidono come spenderli, quindi c'è un fatto di sovranità e di coinvolgimento pieno delle Nazioni che stiamo aiutando, quindi non appunto l'approccio che spesso si è visto. Adesso ti dico come come tu risolvi i tuoi problemi, c’è un coinvolgimento che secondo me diventa fondamentale in una cooperazione da pari a pari.
Il fondo chiaramente parte da risorse che tutte le Nazioni coinvolte già mettono a disposizione. Si tratta di concentrare le risorse.
Io ho dato alcune direttrici prioritarie di finanziamento che secondo me deve riguardare soprattutto gli investimenti strategici, le infrastrutture, perché quello è il modo più duraturo di fare, cooperazione.
Ci sono quelli che pensano che la cooperazione sia che quando c'è la siccità ti mando le bottiglie d'acqua, ci sono quelli che magari pensano a mandarti un desalinatore perché così l'acqua pulita la puoi produrre da solo. Sono due approcci diversi.
Oggi, per esempio, il Piano Mattei per l'Africa, questione che ho ripetuto tante volte, da che cosa parte? Cerchiamo quali sono i nostri interessi convergenti, perché l'unica possibilità che abbiamo di avere una cooperazione che non è spot, che non è ora, che è duratura, di in qualche maniera, come posso dire, avvicinare e legare i nostri destini.
Oggi uno di questi grandi temi è l'energia, perché noi abbiamo un'Europa in difficoltà sull'approvvigionamento energetico e un'Africa che potenzialmente è uno straordinario produttore di energia, soprattutto pulita.
E quindi con gli investimenti che noi facciamo per questi Paesi, ma anche per un interesse nostro, noi possiamo aiutare loro a crescere, a dotarsi dell'energia ed esportare l’energia che eccede rispetto ai loro bisogni. E crescere ancora di più.
E noi risolviamo il nostro problema dell'approvvigionamento energetico, risolviamo il problema di un'Africa - che non è un continente povero in partenza è soprattutto un continente sfruttato - di vivere delle tante risorse che ha e quindi automaticamente viene anche il tema del governo dei flussi migratori. Quindi si tratta di concentrare queste risorse su alcune grandi direttrici che abbiamo appunto citato, partendo da quello che ciascuno stato fa.
E poi, come dicevo, faremo una conferenza dei donatori sia a livello di paesi -anche con gli altri che non c'erano qui oggi ma che vogliamo coinvolgere - con i privati, dicevamo della piccola e media impresa e tutto deve finire in questo grande obiettivo.
La presenza dei Paesi del Golfo chiaramente è legata anche a questo. Sono Nazioni che capiscono il problema della destabilizzazione dell'Africa, che hanno un'influenza e un'amicizia con i Paesi africani, che hanno dall'inizio dato la loro massima disponibilità, particolarmente Sheikh Mohammed, ma non solamente lui, si sono sinceramente messi a disposizione per l'organizzazione, per la partecipazione a questo evento, credo che il segnale che gli Emirati Arabi in particolare hanno dato con questo annuncio sia un segnale che serve soprattutto a dare il buon esempio rispetto agli altri, è una cosa che io apprezzo molto e credo che sia importante coinvolgerli in questo ragionamento, che non coinvolge solamente le Nazioni di partenza, quelle di transito e quelle di approdo, coinvolge i grandi attori strategici dell'area mediterranea. E guardi, ho detto e ripeto, noi oggi lo facciamo sulle migrazioni, perché migrazioni è sviluppo, no?
Ma è un metodo di lavoro che se dimostra di funzionare si può usare per molti altri temi e magari ridare al Mediterraneo la centralità che ha un po' - negli ultimi anni - perso perché magari i nostri occhi erano rivolti altrove.
Io credo che il Mediterraneo sia ancora un fulcro di tante cose dalla civiltà in poi e credo che sia giusto che faccia del suo meglio per riprendere il suo ruolo nella storia.
Grazie a tutti. Buona serata e buon lavoro.
",2023-07-23,https://www.governo.it/it/articolo/conferenza-internazionale-su-sviluppo-e-migrazioni-punto-stampa-finale/23263
Intervento di apertura alla Conferenza internazionale su sviluppo e migrazioni,"Cari amici, è un grande onore per il Governo italiano, per me, accogliervi a Roma per questa conferenza dedicata allo sviluppo e alle migrazioni. Voglio ovviamente ringraziare il Ministro Tajani, il Ministero degli Esteri, voglio salutare la delegazione del Governo italiano che è presente qui oggi, c'è anche la presenza del Vice Premier Matteo Salvini, il Ministro degli Interni, ma devo ringraziare soprattutto voi, uno a uno, per aver accettato l'invito del Governo italiano a prendere parte a questa iniziativa che io spero possa essere la prima di molte altre iniziative.
Il fatto che attorno a questo tavolo siedano i massimi rappresentanti di oltre 20 Stati, molti a livello di Capi di Stato e di governo, e che ci siano diverse organizzazioni internazionali, dimostra non solo l'amicizia che intercorre tra le nostre Nazioni, dimostra soprattutto la consapevolezza che ciascuno di noi ha che, per affrontare efficacemente le grandi sfide che abbiamo di fronte, è fondamentale che siamo capaci di lavorare insieme. Io credo che sia la prima volta che in tema di migrazione e sviluppo si incontrino gli attori che sono intorno a questo tavolo. Gli Stati europei del Mediterraneo di primo approdo delle rotte migratorie, gli Stati del Magreb, diversi Stati del Sahel, africani, medio orientali di origine e transito dei flussi, Paesi del Golfo, insieme a questi, come dicevo, le principali organizzazioni internazionali, i massimi rappresentanti dell'Unione europea, l'Unione africana.
Un'iniziativa che è unica nel suo genere, un'iniziativa nella quale personalmente credo fortemente. Questo non vuole essere un format chiuso, anzi noi lo consideriamo l'inizio di un percorso, un percorso che ci piace chiamare “processo di Roma”, che deve rafforzare sempre di più il dialogo tra noi ma anche essere aperto ad altri contributi. Su una cosa voglio essere chiara. Quello che noi inauguriamo oggi è soprattutto un dialogo tra pari, basato sul reciproco rispetto, perché quello tra Europa e Mediterraneo allargato non può essere un rapporto “competitivo” o addirittura conflittuale. Non deve essere un rapporto fatto di interessi contrapposti da mediare, perché i nostri interessi, alla prova dei fatti, sono molto più convergenti di quanto noi stessi a volte riconosciamo. Così in quel rapporto io vedo soprattutto grandissime opportunità, che sono opportunità comuni e che possono però essere esplorate pienamente solamente partendo da un rapporto basato sulla lealtà e sulla franchezza.
Allora voglio essere io la prima a essere franca. So che per molti di voi in passato l'Europa non ha sempre considerato come propri i problemi del resto del mondo e che più in generale l'Occidente ha, a volte, dato l'impressione di essere più attento a dare lezioni piuttosto che a dare una mano. E probabilmente anche questa diffidenza che poi ha reso difficile a volte andare avanti nella soluzione di dossier che erano strategici, ma sicuramente è stato così per quello che riguarda il dossier migratorio. Noi abbiamo spesso approcciato la questione delle migrazioni e più specificamente dell'immigrazione non governata, dell'immigrazione illegale, come un tema che contrapponeva i Paesi di partenza e di transito da una parte e i Paesi di approdo dall'altro. Invece non è così. Perché l'immigrazione illegale di massa danneggia tutti, danneggia ciascuno di noi. Nessuno ne trae vantaggio se non le organizzazioni criminali che si arricchiscono sulla pelle dei più deboli, dei più fragili e che poi utilizzano la loro forza anche contro gli Stati, condizionandone le istituzioni, mettendo a rischio la sicurezza dei cittadini, l'economia, la stabilità politica, l'equilibrio democratico. E prima ancora degli Stati, tutto questo riguarda le persone, perché al centro dei flussi migratori ci sono soprattutto loro, le persone: vite, speranze, paure, sofferenze. Usati, sfruttati da organizzazioni criminali che seguono solamente la logica del profitto. E ognuno di noi ha negli occhi e nei propri ricordi la morte di chi non è riuscito a superare i viaggi della speranza, la disperazione dei sopravvissuti che hanno perso le persone care. E allora è nostro dovere occuparci, ovviamente, dei nostri Stati, ma è nostro dovere anche occuparci del destino di queste persone. Ecco perché io penso che dobbiamo iniziare insieme un percorso di dialogo che però deve portarci a centrare obiettivi concreti. E allora io provo in apertura di questa Conferenza a suggerire qualche punto specifico di discussione, rimanendo ovviamente attenti a quelli che doveste suggerire voi e aggiungere durante il dibattito.
Primo, contrasto all'immigrazione illegale.Secondo, governo di flussi legali di migrazione. Terzo, sostegno ai profughi e ai rifugiati e soprattutto, la cosa più importante di tutte, perché altrimenti tutto quello che facciamo sarà insufficiente, una cooperazione ad ampio raggio per sostenere lo sviluppo in Africa e più in generale nei Paesi di provenienza delle rotte dei migranti, affrontando alle radici e le cause profonde delle grandi migrazioni.
Riguardo il tema del contrasto all'immigrazione illegale, io penso che la nostra priorità dovrebbe essere quella di rafforzare la collaborazione operativa tra le nostre forze di polizia, le autorità giudiziarie dei differenti Stati, l'impegno a perseguire i trafficanti di esseri umani, di aggiornare le legislazioni quando fossero carenti, così che il lavoro fatto da una Nazione non venga poi reso vano da una dimensione delle reti di trafficanti che ormai è estremamente estesa. L'Italia già mette ad esempio a disposizione di quegli Stati che intendano usufruirne, l'esperienza e la professionalità dei propri magistrati, dei propri funzionari di polizia per attività di formazione e per suggerimenti in tema di norme necessarie. Lo abbiamo fatto in passato con i Paesi di provenienza e transito e siamo ovviamente ancora più disponibili oggi. Accanto a questo io penso che occorra ragionare di come insieme possiamo occuparci di quelle che sono le principali armi che vengono usate per questo commercio, che sono le imbarcazioni delle reti di trafficanti, sempre più inadeguate a compiere le traversate per le quali i trafficanti si fanno pagare migliaia di dollari, disinteressandosi del fatto che in molti casi quelle imbarcazioni si ribalteranno e provocheranno la morte di chi è salito a bordo, perché a quel punto chi è salito a bordo avrà già pagato. E poi io credo sia fondamentale la cooperazione per colpire il cuore di queste mafie che sono le reti finanziarie e, da questo punto vista, credo e propongo che sarebbe utile un coordinamento tra le nostre strutture di intelligence perché noi parliamo sempre degli scafisti ma lo scafista è l'ultimo anello di una catena sempre più lunga in queste organizzazioni. E poi è importante lavorare in termini di cooperazione per migliorare i centri presenti nei Paesi di origine, di transito, una migliore gestione degli strumenti di rimpatrio, soprattutto per quello che riguarda gli strumenti volontari.
E, punto secondo, combattere l'immigrazione illegale, combattere le reti di trafficanti ci consente soprattutto di offrire nuove opportunità di migrazione legale. Noi dobbiamo interrogarci su come possiamo cogliere i frutti positivi delle migrazioni e questo è possibile soltanto con una gestione fondata sulla cooperazione tra di noi. L'Italia e l'Europa hanno bisogno di immigrazione, per questo noi non possiamo continuare a dare il segnale che verrà premiato chi entra illegalmente a discapito di chi vorrebbe farlo legalmente. Come non possiamo dare il segnale che da una parte siamo aperti a far entrare molte persone, ma dall'altra non ci occupiamo del destino che quelle persone avranno quando si ritroveranno nelle nostre Nazioni, perché quella non è solidarietà. Il Governo che presiedo ha già dato da questo punto di vista un forte segnale. Noi abbiamo programmato un Decreto flussi per la prima volta triennale, aumentando le quote rispetto al passato di ingressi legali, immaginando quote privilegiate per gli Stati che collaborano per fermare la rete di partenze illegali e con ingressi fuori quota aggiuntivi per i lavoratori che seguono percorsi di formazione prima di partire. È il modello che cerchiamo di promuovere anche in Europa, un modello sul quale ovviamente è fondamentale la collaborazione anche vostra.
Il terzo punto è il sostegno a profughi e rifugiati, che è un dovere al quale nessuno può sottrarsi nel pieno rispetto del diritto internazionale. Chi fugge dalle guerre, chi fugge dal terrorismo, dalla fame, dalle catastrofi naturali, ha il diritto di mettersi in salvo, anche quando questo comporta attraversare i propri confini. Però anche su questo serve, diciamo così, chiarezza, perché questo diritto non può comportare automaticamente la possibilità di essere accolti ovunque nel mondo. Il peso maggiore inevitabilmente tende a ricadere sulle Nazioni che sono confinanti. Quello che accade ad esempio alla Turchia, primo Stato al mondo per numero di profughi accolti sul proprio territorio, è quello che oggi accade ad esempio alla Polonia in tema di aiuto ai profughi del conflitto ucraino. E allora il primo impegno qui non può che essere potenziare il sostegno non solo economico per quegli Stati che si ritrovano a fare carico di grandi flussi di rifugiati, che è un dovere di solidarietà certamente ma è anche il modo migliore per evitare ulteriori situazioni di instabilità. E poi accanto a questo il potenziamento dei corridoi umanitari, legali, sicuri, anche verso Stati più lontani, come appunto l'Europa. Anche sotto questo aspetto l'Italia è in prima fila nel contesto europeo. E ho lasciato per ultimo, dichiarando a monte, che era però il punto più importante, la quarta questione, quella senza la quale, come dicevo, ogni altro sforzo che facciamo sarà inevitabilmente vano. Il quarto punto è la collaborazione ad ampio raggio per sostenere lo sviluppo in Africa e in generale nei Paesi di provenienza dei migranti, affrontando alla radice le cause profonde che stanno alla base delle grandi migrazioni. In un'epoca nella quale si presta molta attenzione al diritto a migrare, noi non stiamo prestando sufficiente attenzione al diritto a non dover emigrare, a non dover scappare dalle proprie case, a non dover abbandonare la propria terra, a non dover lasciare i propri familiari in cerca di una vita migliore. Noi italiani siamo oggi terra di immigrazione, ma siamo stati terra di emigrazione diversi anni fa e conosciamo molto bene le storie difficili di chi abbandona le proprie terre, i propri cari, in cerca di condizioni migliori. E sappiamo bene anche che l'emigrazione comporta un grande costo economico, oltre che umano, per la Nazione che la vive, perché molto spesso quella Nazione si priva delle migliori energie che ha, si priva dei suoi giovani, magari dopo aver sostenuto il costo della loro crescita, della loro formazione. Per questo, in un'ottica di partenariato a vantaggio reciproco, credo che il primo obiettivo di questa Conferenza debba essere quello di lanciare iniziative e progetti di sviluppo per la regione del Mediterraneo allargato, dell'Africa Sub-Sahariana, attraverso la pianificazione e la realizzazione congiunta di iniziative e progetti che dal mio punto di vista dovrebbero concentrarsi prevalentemente su ciò che è strutturale e quindi su sei settori principali che individuo personalmente, ma anche qui sono assolutamente in attesa di ascoltare il vostro contributo. Agricoltura, energia, infrastrutture, educazione e formazione, sanità, acqua, igiene. Per questo l'obiettivo dei nostri lavori deve essere anche il reperimento delle risorse necessarie per realizzare queste iniziative di sviluppo, coinvolgendo non solo gli Stati e le organizzazioni internazionali, ma anche valorizzando le iniziative private e imprenditoriali. Mi piacerebbe cioè che ci dessimo l'obiettivo anche di medio termine di un fondo per lo sviluppo, che però preveda una fondamentale novità, e cioè che la sua gestione, come utilizzarlo, si decida con il contributo fondamentale dei Paesi che ne utilizzeranno le risorse. L'Italia nella sola cooperazione allo sviluppo è già impegnata per poco meno di un miliardo di euro in Africa. A queste risorse si sommeranno quelle a favore del clima, 3 miliardi nei prossimi anni e le molte iniziative delle nostre grandi e medie imprese. È la nostra parte in un complesso molto più ampio di risorse che possiamo attivare e siamo ovviamente pronti a fare ancora di più in un'ottica di partenariato strategico. Ma il partenariato, anche su questo voglio essere franca, deve essere paritario, non predatorio, multidimensionale, di lungo periodo, deve essere fondato sul rispetto e non su un approccio paternalistico degli uni sugli altri, sulla solidarietà, sul rispetto della sovranità di ciascuno, sulla condivisione di responsabilità, sulla tutela della legalità, perché questo è l'unico modo serio di rafforzare il nostro legame, di fidarci l'uno dell'altro sempre di più e di favorire lo sviluppo e la prosperità dei nostri popoli. Queste sono le ragioni, e concludo, che muovono questo appuntamento e sono certa che la discussione che ci accingiamo ad avviare in questa sessione e in quella successiva, che coinvolge anche le organizzazioni e le istituzioni finanziarie internazionali, ci indirizzerà verso approdi ambiziosi e condivisi. Quindi vi ringrazio ancora una volta di cuore per essere qui, vi ringrazio per il contributo che porterete e dichiaro ufficialmente aperti i nostri lavori. Grazie.
",2023-07-23,https://www.governo.it/it/articolo/intervento-di-apertura-alla-conferenza-internazionale-su-sviluppo-e-migrazioni/23260
Intervento del Presidente Meloni al Terzo vertice UE-CELAC,"Grazie Charles,
ringrazio per questa iniziativa, torna dopo diversi anni in un momento nel quale c'è grande bisogno di dialogo, c'è bisogno di confrontarsi con un approccio che sia il più possibile pragmatico e non ideologico, cooperativo e non paternalistico.
Il dialogo è inevitabilmente più facile quando a parlarsi sono Nazioni legate da radici culturali comuni, legate da solide relazioni commerciali nonostante le divida un intero oceano e io credo che questa occasione sia un'occasione molto importante perché non sempre nonostante i legami che abbiamo siamo riusciti a camminare insieme come avremmo potuto fare. E quindi è anche un'occasione per interrogarci su cosa non abbia funzionato, su cosa può funzionare meglio. 
So bene come molti ritengano che in passato l'Europa non abbia spesso riconosciuto come i problemi del mondo fossero anche problemi suoi, forse per questo la nostra azione in passato è stata meno incisiva di quanto avrebbe potuto essere.
Noi abbiamo vissuto in un mondo nel quale evidentemente eravamo convinti che potevamo salvarci da soli. Poi sono arrivati due choc come la crisi pandemica e l'aggressione russa contro l'Ucraina e ci siamo resi conto che non era così perché viviamo in un mondo troppo interconnesso, in quel mondo interconnesso ogni choc produce un domino di conseguenza per ciascuno di noi con il particolare elemento che quel domino di conseguenza impatta con maggiore forza sulle nazioni più esposte e sui paesi in via di sviluppo. Lo vediamo molto bene con il conflitto in Ucraina dove io credo che l'invasione russa sia chiaramente un atto soprattutto contro i paesi più vulnerabili.
 Ho sentito qui diversi parlare di pace. Penso però che dobbiamo dare alle parole il giusto significato che hanno: la parola pace non può essere confusa con la parola invasione perché pace e invasione sono due concetti molto diversi, su questo bisogna essere franchi. E se qualcuno ritiene di poter confondere queste due parole non si rende conto che un mondo nel quale non dovesse più esistere il diritto internazionale, un mondo nel quale chi è militarmente più forte può liberamente invadere il suo vicino non sarà mai un mondo di pace. Sarà semplicemente un mondo nel quale vige la legge del più forte, questo può convenire a chi è forte per carità ma decisamente non conviene a tutti gli altri. Sarebbero le Nazioni più esposte a essere in pericolo e quindi io credo non solo, come ha detto Krišjānis, che la guerra in Ucraina sia una nuova guerra coloniale ma credo anche che sia una guerra fatta contro i più deboli e lo vediamo anche con il mancato rinnovo dell'accordo sul grano che è sempre volontà della Russia, segnale chiaro sul quale credo che tutti debbano interrogarsi perché usare la materia prima che sfama il mondo come un'arma è un'offesa nei confronti dell'umanità. Eppure colleghi seppure noi siamo in una crisi sappiamo anche che le crisi sono un'occasione, ce lo insegna Papa Francesco, un discendente di emigrati italiani in Argentina che oggi guida la Chiesa Cattolica, perché le crisi ci impongono di scegliere.
La scelta che noi possiamo fare oggi è quella di costruire una nuova e diversa Alleanza tra Europa e America Latina, un'alleanza in nome dei valori della libertà, della democrazia, in nome della nostra comune identità, in nome del rispetto reciproco, un'alleanza che forse si è un po' sfilacciata negli ultimi tempi ma che noi possiamo riannodare con un filo nuovo e quel filo deve essere il filo di una cooperazione non predatoria ma paritaria, che deve assicurare pari benefici a tutti.
I rapporti commerciali e strategici sono una chiave, per questo speriamo di riuscire a firmare l'accordo modernizzato con il Cile, sosteniamo gli sforzi della Commissione per arrivare a un'intesa con il Messico, con i paesi del Mercosur che sia davvero vantaggiosa per entrambi.
Sono fiera, in termini di investimenti strategici e rapporti commerciali, del ruolo dell'Italia che è uno dei principali investitori in America Latina e nei Caraibi con un livello di investimenti esteri complessivi pari a oltre 27 miliardi per il 2021, ma voglio citare un altro aspetto fondamentale della nostra cooperazione, partendo dall'esperienza italiana, che è il tema della sicurezza, della giustizia, della lotta alla criminalità organizzata.
Domani è il 19 luglio, n Italia è una data simbolica. Il 19 luglio di 31 anni fa la mafia uccide il giudice Paolo Borsellino, che insieme al giudice Giovanni Falcone aveva intentato il più grande processo contro la mafia mai esistito in Italia.
Sono stati due martiri della lotta alla mafia e sono anche due dei principali attori ai quali noi dobbiamo gran parte di quello che sappiamo nella lotta contro il crimine organizzato, sono stati loro ad averci insegnato quanto fosse importante combattere la mafia, combattere il crimine organizzato, anche lavorando fuori dai propri confini nazionali, con organizzazioni criminali che erano sempre più potenti e che non riguardavano più solamente le nostre società.
E’ la ragione per la quale 23 anni fa le Nazioni unite hanno, proprio a Palermo nella città di Falcone e Borsellino, avviato quella che noi conosciamo come convenzione delle Nazioni Unite contro la criminalità organizzata transnazionale e credo che questo sia un altro elemento fondamentale della nostra cooperazione, qualcosa su cui possiamo continuare a lavorare insieme perché l'Italia è riconosciuta per essere una delle Nazioni che hanno il know how maggiore, ma i risultati migliori in questa cooperazione li abbiamo ottenuti proprio con i partner dell'America Latina. Quindi, e concludo, decisamente sono molte più le cose che ci uniscono di quelle che potranno mai dividerci e quindi è bene che ce lo ricordiamo, è bene che ognuno di noi sia disposto a fare il più possibile un passo verso l'altro e questa iniziativa per questo è molto utile. Vi ringrazio
 
",2023-07-18,https://www.governo.it/it/articolo/intervento-del-presidente-meloni-al-terzo-vertice-ue-celac/23217
"Dichiarazioni congiunte alla stampa a Tunisi, l'intervento del Presidente Meloni","Thank you very much, good evening.
Today we achieved a very important goal. This new meeting with President Saied along with Ursula von der Leyen and Mark Rutte has also come about thanks to the great diplomatic work carried out by everyone with patience and foresight.
So, thank you very much, President Saied. Thank you very much, Ursula, for your tireless work on that. Thank you very much, Mark, for your help on this very important goal.
We are very pleased with the Memorandum of Understanding signed today in Tunis by the EU Commissioner for Enlargement and Neighbourhood Policy, Olivér Várhelyi, whom I want to thank too, and the Secretary of State of [Tunisia].
This is another important step towards the creation of a true partnership of Tunisia with the European Union, that can address the migration crisis and development for both sides of the Mediterranean in an integrated manner.
Italian diplomacy has worked with the utmost commitment to achieve this result. 
After the Team Europe mission to Tunis last June 11, there was the European Council of June 29-30, where we worked on conclusions that reflect the level of ambition that Europe has today in its external dimension towards the southern shore of the Mediterranean.
The partnership with Tunisia has to be considered as a model for building new relations with North African neighbours.
All this a few months ago would have been unthinkable, and I want to say that with a level of pride but also with a level of gratitude to the European Union and to President Saied.
It was a very important team effort that, from tomorrow, must continue with the same level of determination regarding the implementation in the different articulations of the Memorandum.
We, as Italy, are ready to give our maximum support.
Finally, allow me to make a reference to the upcoming international conference on migration and development in Rome next Sunday, which will have President Saied as a protagonist in an initiative that he also promoted and that we see as a further step in this journey we have undertaken together.
It will be participated by many Mediterranean Heads of State and Government, and I’m sure that it will be the beginning of an important common work and cooperation. 
Lo dico anche in Italiano. 
Oggi abbiamo raggiunto un risultato che io considero estremamente importante. Questo nuovo incontro con il Presidente Saied, insieme a Ursula von der Leyen e Mark Rutte, è il risultato di un grande lavoro diplomatico che tutti hanno portato avanti con pazienza e con lungimiranza. Voglio quindi ringraziare tutti gli attori.  
Siamo molto soddisfatti del Memorandum d'Intesa che viene firmato oggi tra Tunisia e Unione europea, grazie anche all'importante lavoro del Commissario Várhelyi, che è qui. È un ulteriore passo importante verso la creazione di un vero partenariato tra la Tunisia e l'Unione europea che possa affrontare in maniera integrata la crisi migratoria e lo sviluppo per entrambe le sponde del Mediterraneo.
Come diplomazia italiana abbiamo a lungo lavorato per questo obiettivo: dopo la missione del Team Europe dello scorso 11 giugno, un altro importante passaggio con il Consiglio europeo dello scorso 29-30 giugno, dove abbiamo avuto delle Conclusioni che riflettono il livello di ambizione che oggi l'Europa ha nel suo rapporto con la dimensione esterna, con la sponda sud del Mediterraneo.
Il partenariato con la Tunisia per noi è da considerarsi un modello per costruire nuove relazioni con i vicini del Nord Africa. Questo sarebbe stato probabilmente impensabile fino a qualche mese fa. Lo dico con una punta d'orgoglio, ma lo dico soprattutto con grande gratitudine nei confronti della Commissione europea, del Consiglio, dei partner che hanno lavorato a questo obiettivo. 
È un importante lavoro di squadra che da domani deve continuare con la stessa determinazione: il Memorandum è un punto di partenza al quale dovranno seguire diversi Accordi per mettere a terra gli obiettivi che ci siamo dati.
Un ultimo passaggio voglio farlo in riferimento alla prossima Conferenza Internazionale sulla Migrazione che si terrà a Roma domenica 23 luglio e che avrà il Presidente Saied tra i protagonisti, ma parteciperanno diversi Capi di Stato e di Governo dei Paesi mediterranei. È un altro importante passo per affrontare il tema della cooperazione mediterranea con un approccio integrato e io lo considero come l'inizio di un percorso che può consentire una partnership diversa da quella che abbiamo avuto nel passato.
Quindi grazie a tutti ancora e continueremo a lavorare insieme con grande determinazione.
 
",2023-07-16,https://www.governo.it/it/articolo/dichiarazioni-congiunte-alla-stampa-tunisi-lintervento-del-presidente-meloni/23157
"Vertice NATO a Vilnius, conferenza stampa del Presidente Meloni","Introduzione
Si è concluso, si sta concludendo per la verità con la conferenza stampa del Segretario generale Stoltenberg, questo Vertice NATO, che chiaramente non era un Vertice come gli altri. Particolarmente il tema dell'aggressione russa all'Ucraina e il domino di conseguenze che il conflitto ha provocato hanno, in questo anno e mezzo, messo in discussione molte delle nostre certezze. Però c'è da dire che in questo mondo sempre più incerto anche questo Vertice è riuscito a ribadire una delle certezze che abbiamo avuto in questo tempo: che è l'unità dell'Alleanza Atlantica, che è la determinazione di tutti gli alleati a difendere i propri valori, a difendere le regole del diritto internazionale, senza le quali nessuno di noi sarebbe al sicuro. Difendere il diritto internazionale, difendere la sicurezza comune è anche il modo migliore che abbiamo per difendere la sicurezza dei nostri cittadini.
Io voglio fare le mie congratulazioni al Presidente della Lituania, Gitanas Nausėda, che incontrerò a breve in un bilaterale, l'ultimo impegno che avrò a questo Vertice NATO. Voglio congratularmi con il Segretario Stoltenberg, anche per la proroga del suo mandato, che chiaramente racconta l'eccezionalità del momento ma racconta anche di una leadership che è stata, in un momento difficile, ferma e sicuramente equilibrata. Il Vertice, dicevamo, si tiene in un momento storico, eccezionale, non poteva non assumere decisioni che fossero all'altezza di questo tempo in tema di deterrenza e difesa, attraverso misure che includono nuovi piani di difesa regionale, relative forze in stato di massima prontezza. L'Italia ha sostenuto e sostiene gli adattamenti in corsa, come dimostrano gli importanti contributi che l'Italia offre in tutto il fianco orientale e nel Mediterraneo e che sono stati anche rivendicati, nel senso che noi abbiamo rivendicato il ruolo nell'Alleanza, abbiamo rivendicato l'attenzione che in questo momento va data particolarmente al fianco orientale, ma abbiamo anche chiesto maggiore attenzione nei confronti del fianco Sud. Perché noi viviamo in un mondo nel quale tutto è interconnesso e ogni cosa che accade si ripercuote anche negli altri quadranti. La guerra in Ucraina ha avuto, per capirci, pesanti ripercussioni soprattutto sui Paesi in via di sviluppo: penso all'Africa, torno all'Africa non perché il Governo italiano abbia una fissazione, banalmente perché è uno dei quadranti sui quali maggiormente si vedono ogni giorno le conseguenze del conflitto ucraino. Quelle conseguenze creano fattori di maggiore instabilità, in quella instabilità si inseriscono spoiler esterni e un'avanzata che noi continuiamo a vedere del fondamentalismo e inevitabilmente tutto si ripercuote anche da noi, si ripercuote in Europa e noi siamo particolarmente sensibili perché chiaramente siamo i vicini più prossimi. Viviamo in un contesto nel quale, essendo il mondo interconnesso, bisogna avere la capacità di vedere la “scacchiera” nel suo complesso; in un mondo nel quale le guerre sono sempre più ibride e noi dobbiamo tenere conto di questi fattori. Eravamo abituati che quando si parlava di difesa bastava dedicarsi ai settori che erano propri, tradizionali, della difesa, poi abbiamo piano piano aggiunto la cybersicurezza, poi lo spazio, il mare, i fondali marini. Oggi ci troviamo a parlare spesso del cosiddetto “sesto dominio”, che è quello della sistematica disinformazione che viene portata avanti nel tentativo di condizionare le nostre pubbliche opinioni. E l'approccio dell'Alleanza, questa è la posizione che l'Italia ha portato, una delle posizioni che l'Italia ha portato in questo dibattito, deve essere autenticamente a 360 gradi, sia in tema geostrategico, sia in tema di elementi che servono a garantire domini che servono a garantire la sicurezza dei nostri cittadini.
Noi abbiamo parlato oggi con i nostri partner dell'Indo-Pacifico, ad esempio di Cina. Ma parlare di un rivale sistemico come la Cina senza tenere a mente il tema delle catene di approvvigionamento, senza tenere a mente il tema del controllo delle materie prime critiche, è come, appunto, se in una partita a scacchi noi muovessimo la Regina senza accorgerci che dall'altra parte della scacchiera c'è l'Alfiere pronto a mangiarlo e quindi bisogna avere un approccio sempre più a 360 gradi. Chiaramente per noi il tema del rapporto e del dialogo con i Paesi del Sud globale, di una cooperazione non predatoria con questi Paesi, il tema delle catene di approvvigionamento, del controllo delle catene approvvigionamento strategico, così come il tema della salvaguardia di un vantaggio tecnologico in tema di difesa che l'Alleanza ha sempre avuto, sono aspetti fondamentali su quali bisogna lavorare, bisogna lavorare insieme. Così come è importante il continuare a investire per rafforzare la nostra industria, le nostre capacità nella difesa. È ovvio, lo condividiamo tutti, la nostra libertà ha un costo, questo vale la pena di ricordarlo a chi vorrebbe che smobilitassimo, perché quello che si investe in difesa torna dieci, cento volte tanto in termini di capacità di difendere i propri interessi nazionali e quelli che dicono che dobbiamo smobilitare e, allo stesso tempo, denunciano certe ingerenze devono capire che le due cose non stanno insieme. Noi vogliamo essere una Nazione e crediamo che l'Europa e i nostri partner debbano essere capaci di difendere il più possibile i loro interessi nazionali e questo si fa anche con la capacità che si ha di difendersi, ma non è solo un fatto di numeri. Per noi non è solo un fatto di numeri, è un altro tema che abbiamo portato all'attenzione dei nostri partner nella NATO, noi abbiamo come Italia sempre fatto la nostra parte, continueremo a fare la nostra parte, però crediamo che nell'impegno, ad esempio sul 2% di spesa dedicata alla difesa in rapporto al PIL, si debba tenere conto della progressione, della sostenibilità; e si debba tenere conto anche della responsabilità e della partecipazione al funzionamento dell'alleanza che ogni alleato assume. Lo dico da Presidente del Consiglio dei Ministri di una Nazione che con i suoi quasi 3.000 uomini è il principale contributore in termini di presenza nelle missioni di pace, nelle missioni dell'Alleanza Atlantica all'estero e credo che questo vada riconosciuto.
Ovviamente si è parlato molto di Ucraina, abbiamo oggi inaugurato questo nuovo importante Consiglio NATO-Ucraina con la presenza del Presidente Zelensky, abbiamo ascoltato l'aggiornamento del Presidente Zelensky, continuiamo a lavorare per favorire le condizioni per un processo negoziale che porti a una pace giusta, una pace duratura, una pace globale.
È evidente, per come la vediamo noi, che senza adeguate garanzie di sicurezza per l'Ucraina sia molto più difficile arrivare alla pace, atteso che, come noi sappiamo, la Russia in passato ha molto spesso violato i patti che aveva sottoscritto. Quindi il tema delle garanzie di sicurezza per l'Ucraina è un tema propedeutico anche a favorire un processo di pace. Noi abbiamo lavorato come Italia, lavoriamo per offrire queste garanzie, abbiamo sostenuto, siamo stati tra i Paesi in prima fila nel sostenere l'ingresso dell'Ucraina nell'Unione europea.
Sono stati segnati alcuni passi in avanti molto importanti e concreti in questo Vertice per il futuro accesso dell'Ucraina nella NATO. Come dicevo, è nato il Consiglio NATO-Ucraina come forum principale per la consultazione e per il processo decisionale; è stato varato un pacchetto pluriennale di sostegno pratico, il Comprehensive Assistance Package; è stato snellito il percorso di adesione all'Alleanza Atlantica, pur ribadendo che l'Ucraina entrerà a far parte della NATO quando le condizioni lo permetteranno. 
Sempre in tema di Ucraina, a margine del Vertice NATO, come avete visto è stata firmata anche una dichiarazione congiunta dei leader del G7, che è una cornice plurilaterale per una rete di accordi bilaterali utili a rafforzare l'Ucraina; importante per noi perché, come sapete, noi il prossimo anno ospiteremo il G7 ed è un'occasione nella quale ovviamente intendiamo giocare un ruolo di primo piano anche sul tema della ricostruzione.
L'avete visto in passato, l'avete visto con le conferenze che il Governo italiano ha organizzato; e ho detto e ribadisco che io considero lavorare sulla ricostruzione dell'Ucraina anche un modo per scommettere sulla vittoria, anche un modo per scommettere su un futuro di pace, di libertà, di benessere, un futuro euro-atlantico per questa Nazione aggredita. I Paesi membri, dicevo, hanno avuto anche una sessione allargata ai quattro partner dell'Indo-Pacifico, alle istituzioni europee. Anche qui il partenariato strategico tra NATO e Unione europea è fondamentale perché si possano raggiungere questi obiettivi comuni, non deve esserci tra queste organizzazioni competizione, deve esserci complementarietà. Ed è fondamentale la complementarietà nelle strategie, perché nel momento nel quale - ad esempio - noi decidiamo come NATO di rafforzare la nostra industria della difesa, è evidente che quando in Europa, nell'Unione europea, trattiamo le regole della governance, le regole future che riguardano i nostri investimenti, non possiamo non tener conto, per esempio, nel rapporto tra deficit e PIL, di quelli che sono gli investimenti su scelte che insieme abbiamo considerato strategiche. A margine del vertice NATO e dell'iniziativa G7 ho avuto anche alcuni incontri, pull-aside e bilaterali. Dicevo, adesso vedrò il Primo Ministro della Lituania. Ho incontrato il Presidente Erdogan con il quale abbiamo parlato molto di Mediterraneo, di energia, di migrazione, di pace rispetto al conflitto. Ho parlato con il Primo Ministro Rishi Sunak. Con il Presidente Biden, che mi ha invitato alla Casa Bianca il prossimo 27 luglio. E quindi molti incontri anche bilaterali, durante questo importante Vertice. 
Sono complessivamente soddisfatta del segnale che l'Alleanza Atlantica ha fornito in questi giorni, del segnale di compattezza: credo che sia la cosa più preziosa che abbiamo in questa fase. È stato un lavoro ovviamente lungo, a tratti difficile, ma siamo credo tutti molto soddisfatti e credo che anche l'Italia possa essere soddisfatta del contributo che ha portato, sia nella redazione dei numerosi documenti, delle conclusioni, sia ovviamente nel dibattito di questi giorni.
Domande
[Domanda parzialmente inaudibile - sui risultati del Vertice e sui temi interni, cosa sta accadendo tra Governo e magistratura]
Presidente Meloni: Dunque, sui risultati del Vertice le ho detto che sono soddisfatta, perché intanto la cosa più importante, che era la più difficile, e cioè mantenere in una fase così delicata anche con molte nazioni, che hanno anche punti di vista diversi problemi interni diversi, mi pare che si sia centrato l'obiettivo di prendere decisioni che non erano scontate, di prendere decisioni importanti, di farlo tutti insieme. 
Dopodiché, io sono soddisfatta del modo con il quale riusciamo a farci capire, riusciamo a far capire quanto siano importanti anche i nostri punti di vista non solo per un fatto di interesse nazionale che è, comunque, per noi preminente e importante ma nell'interesse della coalizione. 
Incontravo il Segretario Stoltenberg mentre rientravamo in uno dei nostri meeting e mi sottolineava quanto anche lui ritenesse importante concentrare di più l'attenzione sul fianco sud, cioè non è un problema italiano, è un problema europeo e dunque è un problema dell'intera alleanza, quello che ad esempio sta accadendo in Africa. 
Io sono portatrice di questa visione in vari consessi, da vario tempo, e mi pare che rispetto all'attenzione che veniva data prima a queste materie oggi ci sia una consapevolezza maggiore, questo lo si deve all’Italia; esattamente come credo che appunto tutto il tema che riguarda il rafforzamento delle nostre strategie in tema di difesa, però tenendo conto anche dell'impegno che l’Italia -impegno non secondario- offre in termini di professionalità, in termini non solo economici. Dicevo prima non è solo un fatto di numero, è un fatto di considerare l'importanza che ogni Paese membro ha e questo viene riconosciuto.
Quindi io sono contenta così, come sono contenta dei passi avanti importanti che abbiamo fatto in tema di garanzie di sicurezza per l'Ucraina, appunto sono, lo ripeto, sostenitrice del fatto che questa è una precondizione per la pace. 
Se noi non capiamo questo, se noi non capiamo che gli ucraini tenderanno a non fidarsi mai completamente di quello che si può definire in un tavolo di trattative che quindi serve, che ci siano delle garanzie da questo punto di vista vuol dire che non siamo in grado di lavorare in tema di pace. 
Per quello che riguarda i temi di politica interna, ma guardi ovviamente me l'aspettavo questa domanda e approfitto per fare un po' di chiarezza perché chiaramente sono passati molti giorni, ci sono state molte polemiche e ho letto molte cose abbastanza curiose. 
Voglio dirle questo: non c'è dal mio punto di vista alcun conflitto con la magistratura, non c'è sicuramente da parte mia. Chi, diciamo così, confida nel ritorno dello scontro tra politica e magistratura che abbiamo visto in altre epoche, temo che rimarrà deluso.
Noi abbiamo un programma, abbiamo un programma chiaro, abbiamo un mandato che ci è stato dato dai cittadini, lo realizzeremo perché siamo persone che mantengono gli impegni e perché conveniamo, penso tutti, sul fatto che in Italia la giustizia abbia bisogno di correttivi che vada resa più veloce, che vada resa più efficiente, che abbia necessità di essere e di apparire imparziale. 
Mi ha sorpreso che in queste ore alcune dichiarazioni dell'Associazione Nazionale dei Magistrati, in cui si sono collegati questi obiettivi -che sono dichiarati, iscritti al nostro programma e che sono storicamente il nostro programma della giustizia - a uno scontro tra governo e magistratura. Quasi come se queste nostre posizioni, che sono appunto posizioni che portiamo avanti da sempre, avessero una sorta di intento punitivo da parte del governo nei confronti della magistratura e non capisco sinceramente se rafforzare la terzietà del giudice - che è il motivo che muove ad esempio il tema della separazione tra le carriere - è un modo per aggredire la magistratura?
Io su questo non sono d'accordo. 
Per noi e per me è un modo per garantire l'efficienza, una maggiore efficienza della magistratura per appunto difendere il principio di terzietà e aggiungo: qual è il nesso? Perché mi ha colpito che si dicesse in questi giorni, in base a polemiche che sono su fatti specifici che riguardano esponenti della maggioranza del governo, poi ci arrivo, ma qual è il nesso? Perché le due cose teoricamente non sono legate, cioè qual è il nesso di una polemica che può nascere su un fatto specifico e dire allora la separazione delle carriere è un fatto punitivo. 
Io credo che, insomma, si rischi di scivolare su un dibattito che non aiuta, perché io non penso che vada messo insieme quello che il Governo ha nel proprio programma in termini di riforma della giustizia con le scelte che i magistrati fanno su casi specifici.
Quindi consiglio prudenza, ma in ogni caso sono due materie completamente diverse, occorre distinguere e non c’è alcuna volontà da parte del Governo di aprire un conflitto, noi intendiamo mantenere gli impegni che abbiamo preso con gli italiani, questi sì, e non intendiamo farlo contro i magistrati, anzi. 
Speriamo di poterlo fare con il contributo dei magistrati, perché io sono convinta che la stragrande maggioranza dei magistrati in Italia sia consapevole del fatto che ci sono dei correttivi da portare avanti e voglia collaborare, dare una mano, offrire il proprio punto di vista, offrire le proprie proposte al governo come sempre accade nelle nazioni normali e penso che questo sia il modo giusto di procedere, non quello come si legge delle volte, o come sembra da alcune dichiarazioni un po' apocalittiche di alcuni esponenti dell'associazione, come una sorta di “noi siamo i guardiani del bene contro il male”, perché non mi pare insomma che sia questo il mondo nel quale vogliamo vivere, no? Il mondo nel quale vogliamo vivere è un mondo nel quale ognuno ha le proprie responsabilità, le assume e cerca di collaborare per il bene complessivo della Nazione, che è quello che cerco di fare io ogni giorno. 
Questo è il mio punto di vista sul possibile scontro, anzi, sull’ipotetico scontro tra governo e magistratura. 
Sui casi in oggetto del dibattito. 
In questi giorni io mi sono limitata a prendere atto di quelle che mi sono sembrate delle anomalie, ma sono ovviamente tre casi diversi, vanno valutati ciascuno a sé. 
La questione del Sottosegretario Delmastro è una questione che, obiettivamente, mi ha molto colpito, è sicuramente una questione politica, Delmastro è Sottosegretario alla giustizia, quindi, riguarda un esponente del governo nell'esercizio del suo mandato. Nei suoi confronti viene disposta una imputazione coattiva contro il parere del pubblico ministero, tra l'altro di una procura non esattamente abituata a fare sconti e per come la vedo io - intanto ho chiesto quanti fossero i casi di imputazione coattiva nel nostro ordinamento, mi è stato risposto che sono irrilevanti sul piano statistico - per come la vedo io in un processo di parti e terzietà del giudice, significa che il giudice non dovrebbe sostituirsi al PM imponendogli di formulare l'imputazione quando questi non intende esercitare l'azione penale, lo dico perché credo che queste siano il senso delle dichiarazioni del Ministero della Giustizia sul tema in questione, e questo per quello che riguarda la vicenda Delmastro. 
Sulla questione del Ministro Santanchè, la questione non è, invece, una questione politica nel senso una questione extra politica che riguarda la sua attività, il suo ruolo di imprenditore non il suo ruolo di Ministro, che tra l'altro sta secondo me svolgendo molto bene. È sicuramente una questione molto complessa che va vista nel merito quando il merito sarà complessivamente conosciuto, ma credo anche che il merito competa alle aule di tribunale e non alle trasmissioni televisive. 
Qui qual era l'anomalia? L'anomalia nella vicenda del ministro Santanchè sta nel fatto che al ministro non viene notificata l'indagine, ma quella stessa indagine viene notificata a un quotidiano nel giorno in cui il ministro Santanchè va a riferire in Aula. 
Io non penso che questo sia normale. Chiedo a voi, ipoteticamente, se pensiate che sia normale, perché se fosse normale noi avremmo un problema vero in tema di stato di diritto.
Questa è la questione che io ho posto, non è nel merito, il merito si vedrà, si valuterà quando si conoscerà nella sua complessità, ma sul piano della procedura qualcosa non funziona. E sa qual è il problema? Che quando qualcosa non funziona sul piano della procedura diventa anche più difficile valutare serenamente il merito. 
Quando la questione diventa politica, perché un ministro si ritrova su un quotidiano un’indagine che non le era stata notificata nel giorno in cui deve andare a riferire in aula, peraltro pubblicata sul quotidiano di proprietà di un imprenditore che secondo me non è esattamente nella posizione di fare la morale sui debiti, qualcosa non funziona.
Qualcosa non funziona e quindi io segnalo un problema di procedura. 
Ok? E questa è la questione 
Per quello che riguarda il caso di Leonardo La Russa è ancora completamente diversa, voglio dire qui che comprendo molto bene da madre la sofferenza del Presidente del Senato di Ignazio La Russa anche se non sarei intervenuta.
Nel merito della vicenda, io tendo a solidarizzare per natura con una ragazza che ritiene di denunciare e non mi pongo il problema dei tempi. 
Però, anche qui poi, bisogna andare nel merito, capire esattamente cosa sia accaduto e qui davvero mi auguro che la politica possa restarne fuori. 
Quello che posso fare io è ricordare che, come Governo, noi abbiamo approvato qualche settimana fa un disegno di legge sulla violenza contro le donne che è stato apprezzato come importante passo avanti nei confronti delle vittime e da sempre è il nostro lavoro che parla per noi. 
Spero di aver chiarito il mio punto di vista su questa materia per evitare di mandare avanti soprattutto presunti scontri che dal mio punto di vista non esistono. 
Cerco semplicemente di fare il mio lavoro nel migliore dei modi e per me il migliore dei modi è realizzare un programma che gli italiani ci hanno chiesto di realizzare.
Domanda: Buonasera Presidente. Lei ha detto che ha avuto un bilaterale con Erdogan che è stato probabilmente uno dei grandi protagonisti di questo Vertice anche per la svolta sulla Svezia, per la quale lui ha messo sul piatto l'ingresso della Turchia nell'Unione europea. Volevo sapere qual è la posizione del Governo italiano sull'ingresso della Turchia nella Ue, alla luce anche della questione della tutela dei diritti delle donne e in generale dei diritti umani in Turchia. 
Presidente Meloni: Guardi, intanto mi pare che la questione sia, diciamo, ancora abbastanza lontana nel senso che, al di là della nostra posizione che sicuramente oggi non la considera, diciamo, un fatto prioritario ci sono diverse difficoltà all'interno dell’Unione. Tra l'altro, come lei sa, noi lavoriamo ora per l'allargamento, “riunificazione”, come a me piace chiamarla, dei Balcani occidentali, della Moldova, dell'Ucraina, è un lavoro lungo che tra l'altro comporta di entrare molto nel merito delle regole di funzionamento, capire, secondo me più delle priorità che delle regole di funzionamento, ma sicuramente necessita di correttivi da parte l'Unione europea, di definire meglio quali debbano essere le competenze dell'Unione, quali sono le modalità di funzionamento, per cui direi che oggi la questione non è particolarmente all'ordine del giorno nell'attuale contesto.
Domanda: Tornerei sulla questione del Mediterraneo. La Wagner è in Libia, nel Sahel, in Africa… che risposte ha avuto? Perché abbiamo saputo per esempio che dal Presidente turco Erdogan c'è stato un riconoscimento del ruolo italiano nel Mediterraneo, che risposte ha avuto dei vari Paesi se magari questo può essere anche un tema che porterà a Washington...
Presidente Meloni: Guardi, questo è un tema che porto ovunque. L'ho portato in Consiglio Europeo, l'ho portato al G7, lo porteremo al G7 con forza il prossimo anno, il tema del Mediterraneo, della cooperazione diciamo così “non predatoria” con i Paesi del Sud globale segnatamente con l'Africa, sarà uno dei temi al centro della nostra Presidenza del G7. Il prossimo anno ne ho già parlato anche nelle occasioni che abbiamo avuto con il Presidente degli Stati Uniti e intendo riportare questo tema e, come dicevo al collega, mi pare che oggi anche grazie alla capacità che noi abbiamo di argomentare su questa materia, carte alla mano diciamo così, dell'opera di destabilizzazione che alcuni attori esterni possono giocare sia per interesse geopolitico sia per semplice interesse predatorio rispetto alle materie prime critiche, cioè quello che sembra non essere chiarissimo a volte è che non è vero che l'Africa è un continente povero. L'Africa è soprattutto un continente sfruttato. 
È un continente che detiene moltissime risorse, molte sono le più strategiche in questo tempo, anche per le varie transizioni che noi portiamo, ha una percentuale non secondaria di terre coltivabili, arriverà tra 25 anni a circa 2 miliardi e mezzo di abitanti. È un tema che va affrontato con forza. E se questa questione si sa argomentare, come noi abbiamo fatto in tutte le sedi possibili e immaginabili, io trovo ascolto da parte di tutti, cioè è capitato che diversi colleghi nelle riunioni di questi giorni citassero proprio l'esempio italiano, cioè quello che noi avevamo portato come elemento da aggiungere a questo dibattito. Quindi confido che questa attenzione aumenti e sono certa che l'Italia possa giocare su questo un ruolo di primo piano. Ci stiamo lavorando, ci stiamo lavorando a 360 gradi, lo avete visto, ormai sicuramente quando si parla di attenzione verso il Mediterraneo, l'Italia è un attore centrale di questo dibattito, non solo per posizione geografica, sarebbe abbastanza normale, ma anche per il tipo di approccio strategico che noi abbiamo tentato di portare. Io non sono convinta che l'approccio giusto anche da parte dell'Occidente sia quello di un Occidente che arriva e ti spiega come funziona il mondo, perché bisogna capire anche da dove gli altri partono e quali sono le loro difficoltà e quello che bisogna fare, da cui bisogna partire secondo me, è la cooperazione allo sviluppo seria, duratura, perché se è vero che la democrazia porta sviluppo è vero anche il contrario, che lo sviluppo avvicina alla democrazia. Quindi, bisogna avere secondo me un approccio più attento ai bisogni dell'altro di quello che magari c'è stato a volte negli ultimi anni. Questo messaggio mi sento di dire che sta passando, poi è un lavoro quotidiano perché ciascuno ha il suo quadrante e vede prioritario il suo quadrante, il punto che dobbiamo capire oggi è che sono tutti collegati. È quello che dicevamo prima sulla partita di scacchi perché è esattamente come una partita di scacchi, se non vedi tutta la scacchiera alla fine perdi. Ed è più o meno l'approccio che cerchiamo di raccontare da quello che è il nostro punto di vista che vede prioritariamente la materia mediterranea.
Domanda: Pensavo di fare un'altra domanda, però c'è una cosa rispetto a quello che prima diceva sulla giustizia che non mi è chiarissimo, quindi vorrei insistere su quel punto. Se non sbaglio, la scorsa settimana, forse 4-5 giorni fa, è uscita una nota sulle agenzie chiamata “Fonti Chigi”, in cui si parlava in realtà di una parte della magistratura pronta a fare campagna elettorale per le europee. Il tono era quello di uno scontro tra la Presidenza del Consiglio, se era “Fonti Chigi”, e quella parte della magistratura. Intanto mi chiedo, lei si riconosce in quella nota, è una nota della Presidente del Consiglio Giorgia Meloni, o è una nota che lei adesso disconosce. In secondo luogo, quella nota si riferiva a un'azione politica di quella parte della magistratura in riferimento ai casi Santanchè e La Russa oppure no? Le chiedo un'ultima cosa, se in caso di un avviso di garanzia al ministro Santanchè lei ritiene che la ministra si debba dimettere? Grazie. 
Presidente Meloni: Guardi, il tema della nota Chigi non è riferibile al tema La Russa in alcuna misura. È riferibile a due cose che io le ho detto qui, credevo di aver già risposto, e cioè al combinato disposto tra l'imputazione coattiva nei confronti del Sottosegretario Delmastro che secondo me è obiettivamente una cosa che io guardo con stupore, ripeto, di fronte a una richiesta di archiviazione di un Pubblico ministero, di una Procura che di solito è molto precisa, giuridicamente lecita ma è una scelta, è una scelta e quindi io la valuto come scelta. È giuridicamente lecita ma è, come le dicevo, perché questo ho chiesto e questo mi hanno risposto, che è un fatto che non avviene quasi mai. Nel momento in cui avviene nei confronti di un Sottosegretario, per un atto che comunque riguarda anche l'esercizio del suo mandato, io ne assumo la consapevolezza, è quello che ho fatto, esattamente come quello che le ho detto rispetto all'avviso di garanzia nei confronti del ministro Santanchè, perché in uno stato di diritto di solito, chi è indagato scopre prima dei giornali di esserlo. E il fatto, guardi, che sia già accaduto in passato, perché è già accaduto, non lo rende normale. Il punto è che noi ormai siamo arrivati a considerare normali cose che non dovrebbero esserlo in uno Stato di diritto. Ma questo è il tema. Io non entro nel merito dei singoli casi, posso entrare più nel merito di quello di Delmastro, perché conosco meglio la vicenda, è un fatto più politico, poi io non entro nel merito. Parto dal presupposto che le cose devono funzionare secondo determinate regole, perché se saltano quelle regole uno si deve interrogare sul perché. E se il tema di una questione di merito diventa tema politico, non aiuta nessuno, non aiuta chi deve giudicare politicamente, non aiuta chi deve giudicare nelle aule dei tribunali, questo le sto dicendo.
E le rispondo alla domanda. Secondo me, diciamo, un avviso di garanzia non determina in automatico le dimissioni di un ministro, a maggior ragione con queste modalità, per cui rende più difficile tutto per tutti. 
[Domanda inaudibile]
Presidente Meloni: Mi identifico con la nota di “Fonti Chigi”, certo. 
Domanda: Buonasera Presidente, ieri ha avuto un colloquio con il Presidente turco Erdogan, ha detto che ha affrontato i temi del Mediterraneo, del fronte sud. Ecco, per il particolare riferimento alla (non udibile) e considerando l'indebolimento che ha la Wagner in questo momento, è possibile pensare a un'azione comune per far sì che i mercenari della Wagner possano lasciare il Paese Nordafricano? Grazie.
Presidente Meloni: Guardi, sicuramente il modo migliore per operare in questo senso è avere una presenza diversa e maggiore. Mi sono andata a rileggere Machiavelli, qualche secolo fa Machiavelli cercava di spiegare a chi governava una Nazione che privarsi del controllo della sicurezza per affidarlo a soggetti esterni poteva essere una scelta molto pericolosa. Oggi confido che molti possano aprire gli occhi su quello che è accaduto in Russia perché chiaramente delle milizie che si rivoltano verso la loro capitale, a maggior ragione, bisogna fare attenzione di quello che può accadere quando sono in una Nazione straniera, ma io credo, ripeto, che il modo migliore per operare sia avere una presenza che non costringa queste nazioni, come delle volte può accadere, a doversi rivolgere a soggetti che possono non avere interesse alla stabilizzazione. Interesse alla stabilizzazione lo abbiamo noi ed è quello su cui io lavoro ogni giorno perché capisco che è il fulcro di ogni problema, ma stabilizzazione vuol dire anche investimenti, vuol dire benessere, vuol dire avere delle opportunità, immigrazione, vuol dire avere un'alternativa, perché, sì, c'è un approccio securitario e lei sa che noi lo perseguiamo con convinzione, ma non risolverà mai il problema completamente, particolarmente in questo tempo nel quale noi abbiamo come dicevo un domino di conseguenze che partono dall'Afghanistan e arrivano al Sahel, al Corno d’Africa e diventa difficile fermare masse di milioni, potenziali di persone che si muovono con un approccio unicamente securitario. Chiudi una rotta se ne apriranno altre dieci, per cui l'approccio deve essere diverso ed è il motivo per il quale sicuramente agli occhi di molti italiani non siamo risolutivi ad oggi sull'immigrazione, perché io preferisco metterci di più ma trovare una soluzione che sia strutturale piuttosto che fingere di trovare delle iniziative spot. 
È quello a cui sto dedicando forse quotidianamente il mio tempo, è una delle materie alle quali mi dedico con maggiore attenzione, si cominciano a vedere i risultati, spero che ci saranno nelle prossime settimane, nei prossimi mesi anche concretamente dei risvolti importanti, ma vedo dei segnali.
Quando la Commissione europea, per dire, il tema della dimensione esterna non ci tocca, ma abbiamo detto tante volte, ma quando ad esempio la Commissione europea nella revisione di metà mandato del bilancio pluriennale parla di un investimento che può arrivare a 15 miliardi sulla dimensione esterna, sta parlando di quello che noi abbiamo proposto, cioè di un approccio che deve trovare una cooperazione diversa, particolarmente con i paesi mediterranei e del Nord Africa, ma su questo bisogna cercare anche partnership allargate, cioè il tema del Mediterraneo è un tema che coinvolge il Mediterraneo, vuol dire i paesi che hanno bisogno di aiuto ma anche quelli che possono dare una mano e noi stiamo cercando di coinvolgerli tutti e spero su questo insomma che riusciremo anche a portare avanti iniziative concrete alle quali lavoriamo.
Domanda: Buonasera Presidente, torno sulla riforma della giustizia, volevo chiedere se il Governo andrà comunque avanti con la riforma delle separazioni delle carriere tra PM e giudici, se la ritiene una riforma giusta e con quali tempi e poi in riferimento al caso Delmastro se il Governo riformerà anche l'Istituto dell'imputazione coattiva e vuole cancellarlo. 
Presidente Meloni: Guardi, sul tema dell'istituto dell'imputazione coattiva ne parlerò col ministro Nordio, conosce la materia molto meglio di me e credo che sia giusto confrontarsi con chi è più competente su questo tema. Sul tema della separazione dalle carriere come le ho detto è nel nostro programma e con quali tempi, questo dipende dalle priorità che ci sono sempre, ogni giorno c'è un'emergenza, ogni giorno c'è una priorità, questo rende molto difficile fare il lavoro di programmazione che per un carattere come il mio sarebbe molto più tranquillizzante, ma è sicuramente uno degli obiettivi di legislatura che abbiamo. 
Domanda: Buonasera Presidente. La porto sul PNRR. Ieri c'è stata la Cabina di regia che ha deciso le modifiche che comunque richiederanno una trattativa con la Commissione. In caso di slittamento ai primi mesi dell'anno prossimo questo le creerà problemi per il bilancio dello Stato e per la Legge di Bilancio e poi la terza rata se invece arriva perché ormai è ritardo di inversi mesi?
Presidente Meloni: Sono contenta di questo ottimismo, sono più ottimista di lei. Sono più ottimista di lei sia sul pagamento della terza rata sia sulle modifiche alla quarta. Noi stiamo continuando a lavorare con la Commissione, ho parlato anche con la Presidente von der Leyen che pure ringrazio, il Ministro Fitto sta facendo secondo me un ottimo lavoro, la Commissione ha dichiarato oggi che il lavoro col Governo italiano è proficuo, va avanti, sta dando i suoi frutti, quindi diciamo che, se posso dire con sincerità, vedo molto più allarmismo sul fronte italiano che fuori dai nostri confini europei. Non so quanto aiuti francamente questa polemica, non so quanto aiuti la polemica dell'opposizione, capisco, per carità io ho fatto opposizione una vita, ho grande rispetto, però bisogna ricordare che noi lavoriamo, nel caso particolarmente della terza rata, ma anche in tema di modifiche alla quarta, su un Piano che non avevamo scritto noi, che era stato scritto due governi fa, ci sono alcune cose che per la Commissione non vanno bene, ma non credo si possano imputare a noi, quindi noi stiamo cercando di risolvere, di fare il nostro meglio e ogni tanto piacerebbe vedere che si dà una mano invece di fare questo allarmismo che sicuramente non ci aiuta non tanto agli occhi della Commissione ma magari agli occhi di altri osservatori che sono comunque importanti.
Domanda: La riporto ai temi del Vertice, le volevo chiedere sulle spese della Difesa, nel senso che noi attualmente spendiamo l'1,5%, quindi siamo sotto l'obiettivo del 2%, e questo 1,5% vale quasi 28 miliardi di euro. Lei prima ha parlato di una scelta che deve essere progressiva in relazione anche alle disponibilità, allora le chiedo se ci sono disponibilità nella prossima Legge di bilancio per aumentare le risorse a sostegno della difesa e quanto ritiene che possa intervenire l'Italia per un ulteriore sforzo. Grazie. 
Presidente Meloni: Grazie a lei, non è una risposta che sono nella condizione di darle ora perché ovviamente il tema della legge di bilancio non è ancora stato aperto e bisogna valutare ovviamente il quadro del quale si dispone che come lei sa non è in questa fase un quadro facilissimo, dopodiché quando ovviamente avremo le possibilità faremo le scelte che secondo noi sono giuste e corrette, come dicevo per difendere l'interesse nazionale, per garantire la nostra autonomia e la nostra serietà e affidabilità, ma credo che l'attuale previsione della percentuale di spese di difesa in rapporto al PIL sia per il caso italiano da considerare in maniera più ampia. 
Non è solo un tema di quanto spendi, è anche un tema di quanto garantisci in termini di sforzi che fai con i tuoi uomini, che fai con le tue energie, che fai con la tua professionalità, che fai con la tua centralità, con la tua disponibilità.
Questo è un tema che noi abbiamo portato anche all'attenzione dell'Alleanza, ma chiaramente a condizioni date, in un contesto che facile non è, sicuramente politicamente, io sono dell'idea che bisogna fare del nostro meglio per rafforzare complessivamente la nostra autonomia, la nostra indipendenza, la nostra capacità di difenderci. 
Buon lavoro, grazie.
",2023-07-12,https://www.governo.it/it/articolo/vertice-nato-vilnius-conferenza-stampa-del-presidente-meloni/23111
"""Dedicata a te”, il videomessaggio del Presidente Meloni di presentazione dell'iniziativa","Il problema principale che ha impattato sulle famiglie italiane quest'anno è stato l'inflazione ed è un tema al quale il governo ha dedicato diverse misure dall'inizio del suo mandato: penso al tema del rafforzamento dei salari più bassi, particolarmente col taglio del cuneo contributivo; penso al fatto che abbiamo aumentato la platea delle famiglie che potevano accedere al sostegno per pagare le bollette energetiche e tante altre iniziative.
Oggi ce n'è una che riguarda particolarmente quel 1.300.000 famiglie che hanno maggiori difficoltà nell'acquisto dei generi di prima necessità, il famoso “caro” carrello.
Abbiamo investito 500 milioni di euro per aiutare queste famiglie e sarà disponibile, presso gli uffici delle Poste Italiane, la carta ""Dedicata a te”.
È una carta che si attiva e che consente a queste famiglie di avere circa 400 euro da poter spendere negli esercizi commerciali per l'acquisto dei generi di prima necessità, ma ha un valore più ampio grazie alla scontistica che il governo ha ottenuto dagli esercenti e della grande distribuzione, perché questo è uno di quei casi nei quali tutta la filiera si è messa al lavoro. 
E vanno ringraziati i Comuni, va ringraziata l'INPS, vanno ringraziate le Poste, va ringraziata la filiera agroalimentare, gli esercenti, la grande distribuzione.
E voglio ringraziare il Ministro della sovranità alimentare, Francesco Lollobrigida, perché il Ministero della sovranità alimentare ha attivato un’ulteriore iniziativa: 120 milioni di euro sono stanziati, insieme alle associazioni del terzo settore - che pure ringrazio -, per fare banco alimentare, per aiutare ulteriormente le famiglie che sono ancora più in difficoltà.
Tante piccole e grandi iniziative. Si vuole tutti insieme aiutare queste famiglie.
La Carta deve essere attivata entro il 15 di settembre ed è un piccolo ulteriore aiuto per le famiglie che oggi sono maggiormente in difficoltà: il segnale di attenzione da parte del governo verso persone che si trovano ad affrontare una situazione di difficoltà perché la crisi internazionale, perché la realtà che viviamo sta rendendo le cose difficili.
Noi ci siamo. Noi cerchiamo di fare del nostro meglio per dare una mano.
 
",2023-07-11,https://www.governo.it/it/articolo/dedicata-te-il-videomessaggio-del-presidente-meloni/23092
"Dichiarazioni con il Primo Ministro Kariņš, l'intervento del Presidente Meloni","Buongiorno.
Grazie al Primo Ministro Kariņš. Abbiamo avuto un ampissimo scambio di vedute e, come già accaduto in diverse riunioni del Consiglio europeo, ci siamo trovati a condividere molte delle scelte fondamentali che in questo tempo all’Europa e alle nostre Nazioni sono richieste.
Noi ci siamo ricordati che erano 25 anni che un Presidente del Consiglio italiano non veniva a Riga in visita ufficiale. Sono molto contenta di aver sanato questa lacuna, lo dico anche invitando a mia volta il Primo Ministro a Roma quando vorrà, perché davvero ci sono molte materie sulle quali ci troviamo sulla stessa lunghezza d'onda, a partire ovviamente dal tema dell'Ucraina. Tema che sarà anche al centro, insieme alla politica di sicurezza e di difesa, del Vertice di Vilnius al quale ci apprestiamo a partecipare.
La posizione dell'Italia e la posizione della Lettonia sono in buona sostanza identiche. Abbiamo sostenuto e sosteniamo l'Ucraina a 360 gradi, anche lavorando perché l'Europa possa maggiormente investire sulla propria sicurezza, sulla propria difesa.
Io sarò, dopo l'incontro con il Primo Ministro, alla base militare di Camp Adaži dove ci sono 270 militari italiani che lavorano nell'ambito della missione NATO Enhanced Forward Presence. E questo dimostra non solamente l'attenzione che l'Italia riconosce ai nostri alleati, che sono alleati di frontiera, ma dimostra quanto riteniamo che si debba, in tema di difesa e in tema di sicurezza, in questo tempo particolarmente, essere attenti, concentrati e lucidi.
Con il Primo Ministro abbiamo avuto uno scambio di vedute molto ampio. Per esempio, lui lo ricordava, in tema di immigrazione ci siamo trovati d'accordo nelle ultime riunioni del Consiglio europeo. Chiaramente con un Paese come la Lettonia, che è Paese che a sua volta rappresenta i confini esterni dell'Unione europea, ragionare dei movimenti primari invece di discutere semplicemente dei movimenti secondari è più facile. Noi siamo cercando insieme di far capire che il tema - lo abbiamo detto tante volte - della gestione della migrazione, per essere affrontato in maniera unanime, deve essere gestito dall'origine, altrimenti sarà sempre difficile trovare soluzioni comuni: banalmente, perché geograficamente, perché storicamente, perché siamo Nazioni diverse. Mentre se insieme lavoriamo per gestire una migrazione legale, fermare l'immigrazione illegale, ma soprattutto favorire una migrazione che possiamo ricomprendere nelle nostre società, dando pari i diritti a chi viene a vivere da noi - quando ovviamente i flussi vengono governati - questo riteniamo che sia il modo migliore per affrontare questa materia.
Abbiamo parlato ovviamente di economia. L'Europa è chiamata anche a importanti scelte economiche: di resilienza delle sue catene di approvvigionamento, di sostegno alle sue industrie, alla sua capacità di essere competitiva. Questo richiama ovviamente il tema delle regole: dal Patto di stabilità e crescita in poi, io continuo a ritenere - l'Italia continua a ritenere - che sia fondamentale il ruolo che diamo alle spese in investimenti in tema di difesa, in tema di transizione verde, in tema di transizione digitale. 
Gli investimenti danno un moltiplicatore che la spesa corrente non dà e quindi non si possono, dal nostro punto di vista, parlando delle prossime regole, considerare le due cose come se fossero la stessa. Esattamente come l'Italia ha chiesto piena flessibilità nell'utilizzo dei fondi esistenti per bilanciare le iniziative che sono state portate avanti in tema di aiuti di Stato e crediamo che, e anche su questo mi pare che siamo d'accordo col Primo Ministro, la sostenibilità ambientale è fondamentale, ma è importante che cammini di pari passo con la sostenibilità sociale ed economica.
Dopodiché, sui rapporti bilaterali mi piace dire che Italia e Lettonia stanno facendo insieme un lavoro fantastico, perché il nostro interscambio dal 2020 è aumentato del 30% e io credo che possa fare ancora di più, particolarmente in tema di infrastrutture, in tema di difesa. Voi sapete che ci sono imprese italiane che stanno lavorando alla grande opera per unire sul piano ferroviario le tre capitali baltiche al resto d’Europa. Ci sono importanti investimenti di aziende italiane nel campo della siderurgia. 
Penso che con questo nostro rinnovato rapporto, anche personale tra me e il Primo Ministro, si possa fare ancora di più e meglio.
E poi una bellissima cooperazione in campo culturale. Le nostre università, i nostri centri di ricerca, lavorano sempre più insieme, ci sono importanti progetti. Per esempio quello che riguarda l'Università Tecnica di Riga, che è il principale Ateneo qui in Lettonia, che inaugurerà il primo Centro di cooperazione italo-lettone, amplierà l'insegnamento della lingua italiana e ovviamente anche corsi di lettone per la comunità italiana a Riga, che intanto comincia a crescere.
È la dimensione di due Nazioni che sono molto legate anche sul piano culturale, sulla loro difesa dell'identità, della tradizione. In un tempo nel quale c'è bisogno di Europa, c'è bisogno della nostra civiltà, c'è bisogno delle nostre idee e c'è bisogno di non disperdere il livello di diritti che abbiamo costruito nel nostro continente.
Da questo punto di vista, su questo e su molto altro, io e il Primo Ministro siamo sulla stessa lunghezza d'onda. Davvero lo ringrazio spero di vederlo a Roma quanto prima.
Grazie.
",2023-07-10,https://www.governo.it/it/articolo/dichiarazioni-del-presidente-meloni-riga/23089
Dichiarazioni del Presidente Meloni a Varsavia,"Buongiorno a tutti,
grazie al Primo Ministro Morawiecki, sono molto contenta di essere tornata qui a Varsavia a pochi mesi dalla mia precedente visita. 
La Polonia è l'unica Nazione europea che ho visitato due volte dall'inizio del mio mandato e credo che questo basti a raccontare il tenore, il valore, la profondità delle nostre relazioni bilaterali. 
Come diceva il Primo Ministro Morawiecki, nella quasi totalità o nella totalità delle questioni che ci troviamo ad affrontare a livello di Consiglio europeo, ci basta davvero uno sguardo per sapere che la nostra posizione sarà una posizione condivisa su tante materie che oggi ci coinvolgono in un tempo di crisi nel quale dobbiamo riuscire ad essere all'altezza della storia che ci sta chiamando. 
Chiaramente partendo dal tema dell'Ucraina, sul quale sapete che la posizione italiana e la posizione polacca sono sostanzialmente identiche: noi siamo al fianco dell'Ucraina, siamo al fianco della difesa della libertà di un popolo che sta stupendo il mondo per difendere quella libertà, della sovranità, dell'integrità territoriale contro un’aggressione che non possiamo accettare e che faremo tutto quello che possiamo fare per impedire. E questo significa che continueremo a essere al fianco dell'Ucraina fino a quando sarà necessario, sostenendola a 360 gradi. Vale anche per il prossimo Vertice di Vilnius della NATO, nel quale siamo d'accordo anche qui, perfettamente d'accordo con la Polonia, sulla necessità di reali garanzie di sicurezza per l'Ucraina, anche perché offrire reali garanzie di sicurezza all'Ucraina è anche la condizione fondamentale per ottenere domani una pace giusta e duratura. 
Ma ovviamente il conflitto porta con sé un domino di conseguenze che pure l'Europa deve avere la capacità di valutare, di considerare, sulle quali deve essere capace di offrire risposte efficaci. 
Penso al tema dell'autonomia strategica. Ci siamo svegliati con la pandemia prima e la guerra dopo, e ci siamo resi conto che l'Europa non controllava più buona parte delle sue catene di approvvigionamento fondamentali. E che non aveva, su questo, lavorato a sufficienza per garantire la sua indipendenza, la sua autonomia, la sua capacità di essere padrona del proprio destino. 
Oggi il tema della competitività, il tema dell'industria europea, la questione dell'autonomia strategica, anche in tema di difesa, devono tornare centrali. E nel momento in cui tornano centrali hanno, ovviamente, bisogno anche di regole che siano adeguate a quella scelta strategica. 
Noi andiamo verso la revisione della governance economica, il Patto di stabilità e crescita che ovviamente deve andare, dal nostro punto di vista, soprattutto a sostegno della crescita, perché se non si sostiene la crescita diventa impossibile anche garantire stabilità, particolarmente per quelle Nazioni che sono più indebitate. E non si può, nel momento in cui si discute la governance economica dell'Unione europea, non tenere conto delle scelte strategiche che l'Europa fa. 
Se l'Europa fa la scelta strategica della transizione verde, se fa la scelta strategica della transizione digitale, se fa la scelta strategica di rafforzare la sua difesa, poi non può non considerare nella sua governance il valore degli investimenti che le Nazioni fanno su questi grandi obiettivi. È un'altra materia sulla quale Italia e Polonia sono assolutamente dalla stessa parte, così come sulla flessibilità nell'utilizzo dei fondi esistenti, che serve a bilanciare, senza creare disequilibri nel mercato interno, le scelte che sono state fatte sull'allentamento delle norme sugli aiuti di Stato. È un'altra iniziativa e questione che l'Italia ha portato al Consiglio europeo sulla quale abbiamo sempre trovato la disponibilità del primo ministro Morawiecki, così come in tema di sostenibilità ambientale, di transizione energetica. 
Noi siamo dei conservatori e quindi per noi la difesa dell'ambiente è la prima delle questioni, ma la sostenibilità ambientale deve andare di pari passo con la sostenibilità sociale ed economica e col rafforzamento della nostra capacità industriale. Anche su questa visione ci siamo trovati d'accordo, abbiamo portato avanti e portiamo avanti iniziative comuni. 
E poi la migrazione, ovviamente, che è il tema molto discusso negli ultimi giorni e nelle ultime settimane, e anche qui credo che la nostra posizione sia sostanzialmente la stessa. Noi vogliamo fermare la migrazione illegale. Finché l'Europa pensa di risolvere il problema discutendo su come gestire la migrazione illegale quando arriva sul territorio europeo, noi non troveremo mai una soluzione reale, perché gli interessi delle nostre Nazioni, anche banalmente per ragioni geografiche, sono interessi diversi.
Quello su cui tutti insieme dobbiamo e possiamo lavorare e mette insieme l'interesse di tutti gli Stati membri è fermare la migrazione illegale prima che arrivi da noi, con un lavoro completamente diverso che va fatto con l'Africa, di cooperazione non predatoria, anche di sostegno a quelle Nazioni che a loro volta in molti casi sono vittime della tratta degli esseri umani, dei trafficanti, della mafia del terzo millennio. E su quello io e Mateusz Morawiecki e molti altri abbiamo lavorato insieme e capisco perfettamente, come ho detto e ribadisco, la posizione polacca in tema di patto di migrazione e asilo, capisco la difficoltà ad accettare meccanismi di ricollocamento. 
A maggior ragione per Nazioni che più di tutte si stanno caricando il peso dei profughi ucraini e, spesso, senza veder riconosciuto da parte dell'Europa adeguatamente il sacrificio che stanno facendo. E credo e voglio dire con convinzione che ringrazio il popolo polacco, il governo polacco, Mateusz Morawiecki per quello che stanno facendo a sostegno dell'Ucraina, perché lo fanno anche per tutti noi. E credo che andrebbe riconosciuto con maggiore forza e con maggiore concretezza anche da parte dell'Europa intera. 
Quindi ribadisco, come ho già detto, che non mi potrei mai lamentare di qualcuno che difende con efficacia i propri interessi nazionali, perché è quello che ritengo di dover fare io per la mia Nazione. Sono ammirata da come Mateusz Morawiecki dimostra forza nel difendere gli interessi della Polonia, ma sia chiaro che non c'è tra noi divisione su questo, perché lavoriamo sullo stesso obiettivo fondamentale che non è discutere su come gestire la migrazione illegale in Europa ma è discutere su come fermarla. E continueremo a fare questo lavoro.
C'è un cambio di passo che piano piano, anche grazie all'impegno italiano, si sta materializzando anche nel Consiglio europeo sul quale sappiamo di poter contare sulla posizione polacca. Per cui ho rispetto anche per l'ipotesi di, appunto, interrogare i propri cittadini su una materia che è sensibile, ovviamente, per la sicurezza della propria Nazione. 
Continueremo a lavorare insieme per trovare soluzioni che siano efficaci per tutti e poi il tema dell'allargamento - vado verso la conclusione - i Balcani occidentali, l'Ucraina, la Moldova è un'altra di quelle materie sulle quali ci siamo sempre trovati d'accordo. A me non piace chiamarlo “allargamento”, a me piace chiamarlo “riunificazione”, banalmente perché non considero che l'Unione europea sia un club nel quale siamo noi a decidere chi ne fa parte e chi no. 
L'Europa è una civiltà, è la storia a decidere chi ne fa parte e chi no, quindi siamo assolutamente impegnati nel tema dell'integrazione europea e credo che il tema dell'integrazione europea non porti con sé tanto un dibattito sulle regole di funzionamento, ma sulle priorità. Più saremo e più le priorità delle quali ci occupiamo devono essere priorità circoscritte, che sono della dimensione della sussidiarietà. 
Non faccia a Bruxelles quello che può meglio fare Roma, non faccia Roma da sola quello per cui serve Bruxelles. Anche su questo siamo d'accordo e poi: eccellenti relazioni bilaterali che continuano a migliorare a 360 gradi, migliaia di imprese italiane impegnate in Polonia, una comunità che continua a crescere, rapporti culturali segnano e dimostrano il legame tra le nostre Nazioni che sono certa continuerà a intensificarsi. Vi ringrazio.
 
",2023-07-05,https://www.governo.it/it/articolo/dichiarazioni-del-presidenti-meloni-varsavia/23063
Il Presidente Meloni interviene all'Assemblea Assolombarda 2023,"Buongiorno a tutti, è per me un grande piacere essere qui oggi e avere l'opportunità di confrontarmi con la vostra Associazione, che come è stato detto e come anche io ribadisco, rappresenta il cuore produttivo della Lombardia e dell'Italia, essere qui in presenza, perché tenevo a essere qui in presenza.
Sfortunatamente non potrò fermarmi a lungo ma voglio salutare e ringraziare il Presidente Spada, il Presidente Bonomi, il Presidente Fontana, il Sindaco Sala, il Presidente La Russa, i tanti colleghi, ma voglio soprattutto salutare e ringraziare i tanti operatori economici che siedono in questa sala, in una cornice obiettivamente altamente simbolica che è quella di questo Hub tecnologico del gruppo Camozzi.
Io ho scelto di venire qui questa mattina, di esserci in presenza, perché penso che sia doveroso sottolineare l'importanza dell'Industria manifatturiera italiana a livello europeo, a livello mondiale, che è trainata dalle imprese del settore che operano nella città metropolitana di Milano, nelle province di Lodi, Pavia, Monza e Brianza che sono rappresentate da Assolombarda.
Se i numeri del settore sono dei numeri incontrovertibili, quelli dei territori rappresentati da Assolombarda sono addirittura sorprendenti. E nonostante questi numeri e questi risultati noi assistiamo ancora una tendenza inspiegabile dal mio punto di vista, a sminuire il portato dell'Industria italiana, mentre ad esempio si elevano a punto di riferimento realtà esterne ai nostri confini nazionali dalle quali però dal mio personale punto di vista non avete nulla da imparare. Semmai qualcosa potresti avere da insegnare. E guardate non parlo a caso, io penso ad esempio che non si possa non considerare la capacità di ripresa che c'è stata nel post pandemia da parte delle nostre imprese, rispetto a quello che è accaduto in altre economie che storicamente vengono considerate più performanti della nostra.
Una capacità di ripresa che oggi ci consegna un'economia italiana in crescita oltre le aspettative, con una stima di previsione al rialzo del PIL al +1,2% nel 2023, una crescita superiore alla media europea, superiore a quella delle principali economie continentali, + 0,7 stimato per la Francia, + 0,2 stimato quando va bene per la Germania, in poche parole noi stiamo dimostrando un’affidabilità maggiore rispetto al resto dell'Eurozona. Per non parlare dei dati sull'occupazione, con il record di contratti stabili, con il tasso di disoccupazione ai minimi dal 2009, come è stato certificato proprio pochi giorni fa dall’Istat.
Io sono fiera del lavoro che questo governo sta facendo, ma ho anche il senso della misura e so che questi risultati non si devono al governo, questi risultati, questo piccolo miracolo, si devono al vostro lavoro ed è la ragione per la quale continuo a non comprendere questo tentativo, questa tendenza di sminuire i risultati della nostra Nazione che però purtroppo è abbastanza congenito della nostra mentalità. Il motivo per cui ne parlo non è che a ciascuno dispiaccia non veder riconosciuti i propri sforzi, il motivo per cui ne parlo è che io credo che questo atteggiamento sia autodistruttivo, che sia un atteggiamento che ci penalizza, che ci indebolisce e penso che vada combattuto,
Allora il mio compito con il vostro aiuto è spezzare questa narrazione, ripartire dal valore del nostro modello industriale, dalla consapevolezza di quello di cui questa Nazione è capace, orgoglio, ottimismo, fiducia, è quello di cui abbiamo bisogno, e io ho tutti e tre.
Ho l’orgoglio di guidare questa Nazione, ho l’ottimismo sul fatto che con intelligenza e buona volontà possiamo fare persino meglio, e sono fiduciosa che il declino si possa invertire, perché come mi è già capitato di dire in passato, il declino non è un destino, è una scelta.
Quello che serve è capire quali sono le sfide su cui si gioca il futuro dell’Italia produttiva, il futuro dell’Europa produttiva, prevenire i rischi che si corrono, riconoscere gli errori che sono stati commessi in passato. Su tutto questo posso garantirvi che il governo ha le idee chiare e lavora a livello nazionale ed europeo a 360 gradi.
La dimensione europea, ringrazio il Presidente Spada per averla messa al centro di questa Assemblea, e internazionale, è centrale è perché noi viviamo in un quadro globale, quel quadro è in continuo mutamento.
Stiamo affrontando i processi epocali di transizione digitale, energetica e ambientale delle nostre economie, nuove logiche e nuovi assetti dei mercati globali, una nuova fase della storia della politica industriale in un’epoca di cambiamento del quadro geopolitico al quale eravamo disabituati. 
La buona notizia è che l’Italia vive un’inedita fase di stabilità politica, e che l’Europa anche in risposta a quello che stanno facendo gli altri attori globali, penso alla Cina, agli Stati Uniti, sembra progressivamente, seppure lentamente, aprire gli occhi e prendere coscienza di quale debba essere il suo ruolo. Perché qualcosa non ha funzionato, non possiamo nascondercelo. Qualcosa non ha funzionato se il primo embrione dell’unificazione europeo si chiamava CECA, Comunità economica del carbone e dell’acciaio, cioè nasceva per mettere in relazione e coordinare il lavoro che le Nazioni facevano sull’approvvigionamento energetico e sull’ approvvigionamento di materie prime, e oggi quando sono arrivati i primi shock noi abbiamo scoperto che quello su cui eravamo più esposti in assoluto era l’approvvigionamento energetico e l’approvvigionamento di materie prime.
Qualcosa non ha funzionato.
Oggi finalmente si torna a parlare di catene di approvvigionamento fondamentali, di controllo dei propri asset strategici, di autonomia strategica, questa consapevolezza c’è finalmente e anche un ruolo geopolitico che l’Europa deve giocare.
Questo ci ricorda che noi siamo in un periodo di crisi, però le crisi sono anche sempre un’occasione.
Del resto la parola crisi viene dal greco crisis, scelta, decisione. La crisi impone di scegliere, scegliere è il sale della politica, questo è il tempo della politica, di una politica che deve tornare a essere autorevole, centrale, capace di indicare una rotta e di assumersi la responsabilità della rotta che indica.
Quella politica ha bisogno di accompagnare l’Italia e l’Europa verso un nuovo modello di relazioni economiche che si sta materializzando, penso all’Inflation Reduction Act, veniva citato precedentemente, il pesante piano di investimenti varato dal governo americano in favore della transizione energetica ed ecologica, che è sì un piano che ha un impianto protezionistico,  e che inevitabilmente porta con sé un rischio di delocalizzazione da parte di diversi produttori anche europei ed è evidente che di fronte a uno scenario del genere l’Europa non possa non reagire, non possa non rispondere, non coordinarsi, a maggior ragione perché Europa e Stati Uniti guardano lo stesso rivale sistemico che è la Cina.
Anche qui noi con intelligenza possiamo cogliere un’opportunità perché gli Stati Uniti perseguono progressivamente anche un decoupling cioè un disaccoppiamento dall’economia cinese che a noi offre l’opportunità di porci come fornitore alternativo, almeno per alcune materie prime critiche, estratte o processate in Europa e nei segmenti più carichi di innovazione e contenuto tecnologico.
Quella delle materie prime critiche è una delle principali sfide del nostro tempo. 
Se consideriamo soprattutto la loro importanza per la transizione ecologica, transizione che come abbiamo sempre detto e ribadito con forza in Europa è indispensabile, ma va fatta con criterio, non può cioè ritenersi che noi per avviare la transizione ecologica possiamo smantellare la nostra economia e le nostre imprese.
La transizione ecologica, la sostenibilità ambientale, deve camminare di pari passo con la sostenibilità sociale ed economica, vogliamo cioè sì difendere la Natura ma la vogliamo difendere con l'Uomo dentro e dell'opera dell'Uomo quella che più di tutte garantisce anche la messa in sicurezza del territorio.
Allora la nostra sfida, quello che ci differenzia da un certo ambientalismo ideologico, un po' miope dal mio punto di vista, si materializza su diversi dossier che proprio in Europa si stanno discutendo e l'approccio che abbiamo portato è un approccio molto pragmatico, penso ad esempio al regolamento sui veicoli leggeri perché se dopo il 2035 sarà ancora possibile immatricolare veicoli con motore endotermico, alimentati con combustibili neutri in termini di emissioni di CO2 sarà soprattutto grazie al coraggio assunto dall'Italia in questi mesi.
C'è ancora da lavorare, c'è ancora da lavorare per far riconoscere i biocarburanti e non solamente i carburanti sintetici neutri in termini di CO2 sulla base di dati tecnici e scientifici che ovviamente devono essere evidenti, ma noi intanto siamo riusciti a imporre il principio della neutralità tecnologica, ponendoci insieme alla Francia, alla testa di un fronte del no alla nuova normativa che oggi raggruppa otto Paesi europei, così come lavoriamo sul decreto imballaggi perché anche qui non ha molto senso aver spinto negli anni sul tema del riciclo e oggi voler colpire chi è riuscito a diventare un'avanguardia in tema di riciclo.
Bisogna avere il coraggio di dire le cose quando non funzionano, neutralità tecnologica cioè se da una parte è giusto che l'Europa stabilisca gli obiettivi della transizione ecologica, se noi condividiamo come condividiamo quegli obiettivi, dall'altra credo che la tecnologia con la quale ogni Nazione sceglie di raggiungere quegli obiettivi debba essere lasciata alla definizione degli Stati nazionali, chiaramente quando corrisponde alle regole che vengono immaginate, per salvaguardare l'economia, per salvaguardare il sistema industriale e anche per non consegnarci a nuove pericolose dipendenze. Perché sbagliare è umano ma perseverare… 
Allora, dicevamo delle materie prime che è uno dei dossier tra i più strategici dei prossimi anni, quello dal quale dipende sostanzialmente la capacità di sviluppo delle nostre economie e anche qui ci stiamo muovendo a livello europeo. La scorsa settimana a Berlino si è svolto il primo appuntamento della trilaterale Italia-Francia-Germania sulla politica industriale: 3 Nazioni che complessivamente rappresentano il 55% del PIL manifatturiero d'Europa e sono insieme la terza manifattura mondiale dopo Usa e Cina. 
A Berlino abbiamo condiviso le strategie sul tema materie prime critiche rafforzando la cooperazione con l'obiettivo di mettere in campo azioni di approvvigionamento sicuro, sostenibile ed economicamente vantaggioso. Il prossimo 30 ottobre invece a Roma sarà il momento della digitalizzazione della manifattura, nel 2024 a Parigi sarà quello delle tecnologie green.
Un approccio congiunto per un'Europa che oggi inizia a parlare niente meno che di sovranità, una cosa impensabile solo qualche mese fa quando il tema della sovranità veniva confuso con una sorta di approccio tardivamente autarchico, una specie di pericolosa tendenza dei partiti di destra. Forse non era così, forse semplicemente chi opera nel campo del reale, non nel campo dell’ideologia o nel campo dell’utopia ha più facilità a prevedere ciò che inevitabilmente poi si materializza.  
E le cose sono andate così perché è bastato un battito d’ali di farfalla dall’altra parte del mondo per far cedere il fragile modello di sviluppo degli ultimi trent’anni, quello che era stato basato tutto su una globalizzazione senza regole. Lo vediamo oggi con l'invasione dell'Ucraina e con la nostra necessità di ridisegnare il nostro approvvigionamento energetico ma ancora prima lo avevamo visto con la pandemia, quando dopo aver consegnato ad alcuni mercati asiatici tutta la filiera di chip e semiconduttori e la Cina durante la pandemia ha deciso di privilegiare il mercato interno, da noi si sono fermate intere catene di approvvigionamento.
Abbiamo capito quando sono arrivati gli shock quanto fosse miope da parte dell'Europa e da parte dell'Occidente mettere alcuni settori strategici delle proprie economie in mano a Nazioni che non potevano esattamente dirsi affidabili.
Allora la sfida che ci troviamo di fronte oggi è quella di tornare padroni del nostro destino limitando il più possibile la dipendenza da Paesi terzi, particolarmente nei settori strategici. È una sfida che per essere vinta va affrontata in maniera unitaria perché è chiaro ormai che la questione delle catene da approvvigionamento ha una valenza economica produttiva ma anche una valenza geopolitica strategica e su questo il Governo è impegnato in prima linea, così come siamo impegnati sul nuovo fronte della governance europea. 
La riforma del Patto di stabilità e crescita che, per come la vediamo noi, nella sua nuova versione - perché escludiamo che si possa tornare ai parametri precedenti la pandemia - dovrebbe privilegiare di più la crescita senza la quale del resto diventa molto difficile anche garantire stabilità.
Così come riteniamo che si debba assicurare parità di condizioni nel mercato interno e che questo debba prevedere una piena flessibilità dei Fondi europei esistenti. È stata ed è una delle grandi questioni che il Governo ha portato in Europa e che oggi si materializza ma la sfida sulla riforma della governance è sugli investimenti.
Se l'Europa fa delle scelte strategiche e quelle scelte strategiche sono Transizione verde, Transizione digitale ma anche - parlando sempre di autonomia strategica – Difesa, poi non si possono punire le Nazioni che investono sulla Transizione verde, sulla Transizione digitale con regole che non riconoscano il valore aggiunto di quegli investimenti. E quindi, per noi la sfida di scomputare le spese di investimento in questi obiettivi dal calcolo del rapporto deficit/PIL è una sfida prioritaria. 
Garantire, come dicevamo, piena flessibilità dei fondi, anche su questo si è cominciato a lavorare, abbiamo visto la proposta della Commissione europea della Piattaforma delle tecnologie strategiche per l’Europa che prevede al suo interno la flessibilità e che, dal nostro punto di vista, è anche un primo passo verso un Fondo sovrano europeo che è necessario per affrontare sfide che dureranno almeno per i prossimi tre decenni.
Al tema della flessibilità io non posso non legare quello del PNNR. Il PNNR è una grande occasione, come una grande occasione ha bisogno che remiamo tutti nella stessa direzione.
Il Piano non è stato scritto nel negoziato dall'attuale Governo ma noi oggi lavoriamo senza sosta per mettere a terra tutte le risorse nei tempi necessari.
È un Piano che ha bisogno di correttivi ma è soprattutto un Piano che ha bisogno di grande impegno da parte di tutti gli attori per riuscire a essere realizzato nei tempi che sono previsti. Qui voglio dire che mi dispiace anche se non mi stupisce che, invece, anche il PNRR in Italia sia diventato terreno di scontro. 
Penso che su una partita del genere noi dovremmo comportarci come se fossimo un solo uomo: maggioranza, opposizione e tutti i livelli istituzionali, aziende, sindacati, magistrati, intellettuali, gente comune. Perché qui non è in gioco il Governo qui è in gioco la modernizzazione dell'Italia e la sua credibilità a livello internazionale. E lo dico perché mi dispiace che anche qui ci sia chi non perde occasione per fare polemica, persino chi tifa perché si fallisca come se non fosse nell'interesse di tutti riuscire. 
Ma io voglio assicurarvi che quei soldi li metteremo a terra costi quel che costi; modificheremo le parti che non vanno bene; privilegeremo i progetti che hanno un respiro strategico; contratteremo con la Commissione ciò che è necessario contrattare; faremo le norme necessarie a superare le lungaggini e le difficoltà degli Enti locali; faremo ciò che va fatto e metteremo tutti ai remi e se qualcuno vuole rimanere a guardare vorrà dire che quando avremo terminato avrà imparato una lezione.
Abbiamo grandi sfide davanti e il Governo è consapevole che è impossibile affrontarle da soli. Per questo lo diceva Giovanna Pancheri, fin dal nostro insediamento che noi abbiamo recuperato con convinzione lo spirito di confronto che deve caratterizzare le fasi di profondo cambiamento, come quella che viviamo.
Abbiamo inaugurato un nuovo metodo caratterizzato da un dialogo costante, aperto, con le parti sociali per discutere insieme obiettivi e interventi necessari a supporto dell'economia nazionale delle principali filiere produttive.
Un primo risultato di questo lavoro si è visto ad esempio con il ddl sul Made in Italy che è la prima tappa di un documento globale di politica industriale, Made in Italy 2030 che presenteremo a tutto il mondo produttivo nella primavera del prossimo anno. 
Il ddl Made in Italy ha come obiettivo quello di rafforzare le filiere del Made in Italy.
Si dà tre obiettivi. Il primo è quello di lavorare sulle competenze, avete visto l'istituzione del Liceo del Made in Italy e non solo; quello di rafforzare le filiere garantendo risorse adeguate - penso soprattutto alla nascita del Fondo sovrano - e quello delle tutele con una lotta capillare alla contraffazione anche con l'utilizzo di tecnologie innovative in questo senso.
A questo lavoro, dicevamo prima, dei chip, si accompagna quello per varare a breve un vero e proprio Chips Act italiano, iniziativa che si inquadra sullo sfondo del Chips Act europeo che come sapete su questo tema si dà degli obiettivi importanti.
La politica dei semiconduttori si inserisce in un piano più ampio volto a rendere l'Italia competitiva in settori ad alto contenuto tecnologico.
 Il ramo dell'high-tech ha bisogno dal mio punto di vista di particolare attenzione nel contesto globale per attrarre nuove imprese dall'estero; per evitare la fuga di quelle che operano in Italia e, vado verso la conclusione, un ultimo focus non posso non farlo su un altro tema cruciale per il futuro dell'Italia che è il tema del mercato del lavoro.
Il mercato sta rispondendo bene alle politiche di questi mesi, lo citavamo in apertura. 
Beneficiamo anche del buon andamento dell'economia ma i dati sull'occupazione ci stanno dando grandi soddisfazioni. Noi abbiamo cercato con le nostre misure di fare la nostra parte, penso soprattutto al tema del taglio del cuneo contributivo e agli incentivi per l'assunzione dei giovani. Così come credo che sia stato un segnale molto importante l’abolizione del Reddito di Cittadinanza per chi poteva lavorare, perché chi può lavorare non può e non deve essere incentivato a non farlo.
Abbiamo bisogno del contributo di tutti. Ora stiamo lavorando per reperire le risorse che sono necessarie a rendere strutturale il taglio che abbiamo previsto per il 2023, come sapete. Sei punti percentuali per i redditi di lavoro fino a 35 mila euro, 7 punti per quelli fino a 25.000 euro, un segnale non di poco conto in sette mesi di lavoro e con le scarse risorse che abbiamo a disposizione.
Così come lavoriamo sulla riforma fiscale e intendiamo riconoscere nella riforma fiscale, tra le altre cose, una tassazione di favore per quelle imprese che investono in innovazione così come per quelle che investono in capitale umano, perché guardate questa è un'altra grande questione: nel tempo nel quale si affaccia l'intelligenza artificiale nella nostra vita noi dobbiamo capire l'importanza del capitale umano. 
Eravamo abituati a un progresso che serviva a ottimizzare il capitale umano e oggi rischiamo di trovarci di fronte a un progresso che sostituisce le capacità umane e questo può produrre uno shock incredibile nella nostra società e quindi bisogna che le due cose camminano insieme.
C’è ancora molto da fare e i dati positivi che registriamo sono un incoraggiamento a fare meglio e ad affrontare problemi strutturali che in passato alla fine non si è mai riusciti ad affrontare, penso al forte disequilibrio tra domande e offerta di lavoro: 2 milioni di posti di lavoro che il mercato non è attualmente in grado di soddisfare per carenza di profili adeguati. È una cosa che noi non ci possiamo permettere in questo contesto e dunque, una delle principali sfide che ci poniamo è quella di riformare le politiche attive del lavoro legando sempre più la formazione alle competenze richieste dalle imprese; richieste dalla continua e rapida innovazione che attraversa il mondo produttivo e la nostra società.
Anche su questo sarà importante il contributo del mondo imprenditoriale.
Il vostro contributo, le vostre idee, le vostre proposte. Su questo e su molto altro possiamo e dobbiamo lavorare insieme e probabilmente non sempre saremo d'accordo su tutto. Ma io so che una cosa la vediamo allo stesso modo e cioè che questa Nazione si può salvare. Che questa Nazione può ancora stupire, che questa Nazione può ancora dimostrare al mondo quanto vale. Perché sì, abbiamo mille difficoltà ma siamo sempre l’Italia.
Siamo sempre la nave più bella del mondo, saremo sempre la nave più bella del mondo. Il nostro scafo può avere qualche danno però è uno scafo solido, è uno scafo sicuro.
Il nostro equipaggio non sempre ha avuto indicazioni proprio chiare però è un equipaggio che ha cuore e ha cervello e se noi riusciamo, oggi, a dare indicazioni chiare e remare tutti nella stessa direzione, non dobbiamo temere nessun tipo di onda indipendentemente da quanto alta possa essere. 
Su questo io so che noi la pensiamo alla stessa maniera e su questo confido di lavorare insieme con voi. 
Vi ringrazio.
",2023-07-03,https://www.governo.it/it/articolo/il-presidente-meloni-interviene-allassemblea-assolombarda-2023/23048
Il Intervento del Presidente Meloni all'Assemblea Generale di Assolombarda 2023,,2023-07-03,https://www.governo.it/it/articolo/il-intervento-del-presidente-meloni-allassemblea-generale-di-assolombarda-2023/23046
"Consiglio europeo del 29 e 30 giugno, il punto stampa finale del Presidente Meloni","Io sono molto soddisfatta dei risultati di questo Consiglio europeo. Le questioni centrali che l'Italia ha posto in questi mesi sono oggi una realtà.
Parlo di migrazione e di concentrare l'attenzione europea sulla migrazione e sulla dimensione esterna, questione che era impensabile fino a qualche mese fa e che oggi è sostanzialmente condivisa da tutti.
Parlo anche del fatto che in tema economico noi ci eravamo presentati, quando si è discusso di come affrontare il tema della competitività europea, chiedendo pari condizione, anche per i Paesi che hanno minore spazio fiscale, vale a dire piena flessibilità nell'utilizzo dei Fondi esistenti. Oggi nelle proposte della Commissione questo elemento è molto presente. Ricordo che per l'Italia vuol dire, tra Fondi di coesione e PNRR, circa 300 miliardi di euro che possono essere meglio spesi e che possono essere concentrati sulle priorità.
Sono molto contenta del consenso che siamo riusciti ad avere da parte di tutto il Consiglio su come stiamo affrontando il rapporto con la Tunisia e vorrei che notaste questo passaggio nelle Conclusioni del Consiglio nella parte sulle relazioni esterne: vale a dire partenariato strategico; vale a dire non affrontare semplicemente il tema migratorio ma affrontare un tema di un rapporto diverso tra l'Europa e i Paesi del Nord Africa. Nelle conclusioni c'è scritto che quello che noi stiamo facendo con la Tunisia può essere un modello, ed è esattamente dove vorremmo arrivare nel rapporto tra Unione europea e i Paesi del Nord Africa.
Quando la Commissione, nella revisione del bilancio pluriennale, propone l'utilizzo di fino a 15 miliardi di euro per la dimensione esterna, vuol dire che siamo riusciti a convincere su un approccio che era tutto italiano. Io ricordo quando nei primi Consigli europei ai quali mi sono presentata si diceva che probabilmente sarebbe stato meglio non affrontare questo tema perché non ci sarebbe stato in nessun caso consenso, evidentemente un consenso si è riuscito a costruire.
Così come altre cose, che per me sono importanti, sono oggi di grande condivisione: penso al sostegno del Consiglio europeo alla presenza dell'Unione Africana nel G20; penso alla materia che viene citata finalmente in un documento del Consiglio europeo della demografia. Voi sapete che la questione demografica, la questione della natalità è una questione sulla quale siamo molto concentrati e io spesso mi sono interrogata sul perché un'Unione europea che abbia un programma su molte cose, in realtà non affronti una delle più grandi questioni strutturali che la riguardano, che è proprio il tema della natalità, così come sull’intelligenza artificiale.
Voi ricorderete il G7 e il Consiglio d'Europa, io continuo a porre il tema di governare un processo che rischia di schiacciarci e anche questo oggi è nelle Conclusioni del Consiglio, per cui credo che il ruolo dell'Italia sia stato un ruolo da protagonista in questo Consiglio europeo.  Credo che chiunque abbia seguito i lavori del Consiglio potrà confermarlo e quindi sono soddisfatta del lavoro che abbiamo fatto.
DOMANDE
Domanda: Presidente è delusa dell’atteggiamento di Polonia e Ungheria sulla questione dei migranti?
Presidente Meloni: No, non sono delusa dall'atteggiamento di Polonia e Ungheria. Io non sono mai delusa da chi difende i propri interessi nazionali e la scelta di Polonia e Ungheria non riguarda quello che è la mia priorità in tema di immigrazione, cioè la dimensione esterna, ma riguarda la dimensione interna, cioè il Patto di migrazione e asilo. Il punto è proprio questo. Io ho tentato di spiegare dall'inizio che finché noi cerchiamo delle soluzioni su come gestire il problema dei migranti quando arrivano sul territorio europeo, non troveremo mai l'unanimità perché la geografia è diversa, perché le necessità sono diverse, perché le situazioni sono diverse, perché la politica è diversa.
L'unico modo per affrontare la questione tutti insieme è lavorare sulla dimensione esterna, ed è su questo che noi siamo riusciti a imprimere una svolta totale in questo dibattito sul quale vi prego di interrogare chiunque conosca le dinamiche che sono qui. Per cui quello che è accaduto con Polonia e Ungheria già lo sapevamo, perché era già accaduto sul Patto di migrazione e asilo. E io comprendo la loro posizione, che in questo caso è diversa dalla nostra, perché tutti difendiamo i nostri interessi nazionali. ma anche proprio geograficamente abbiamo delle necessità diverse. Il punto è che quello su cui stiamo lavorando noi, dalla Tunisia in poi, quindi la dimensione esterna, quello coinvolge tutti i Paesi del Consiglio. Su questo c'è un consenso unanime a 27. Quindi io credo che su questo bisogna continuare a lavorare, perché tutti capiscono che l'unico modo è cercare una soluzione che valga per tutti.
Domanda: Sull’immigrazione in questo senso anche questo potrebbe essere un rischio, cioè Ungheria e Polonia che magari bloccano i maggiori fondi chiesti dalla Commissione europea?
Presidente Meloni: Non se sono risorse destinate alla dimensione esterna, proprio perché quello che le sto dicendo è che su questo c'è un consenso che riguarda tutti. Quindi è ovvio che se noi riteniamo di spendere queste risorse per capire come gestiamo più migranti che arrivano in Europa, non c'è il consenso neanche mio che bisogna arrivare in Polonia e in Ungheria. Ma se invece utilizziamo queste risorse per aiutare l'Africa ad avere una alternativa rispetto al tema di una migrazione che delle volte, anzi che quasi sempre è una migrazione di necessità, cioè persone che ritengono di non aver scelta, se noi offriamo quella scelta, noi risolviamo diversi problemi. Che non è solamente il problema nostro di non continuare a gestire flussi migratori che non siamo più in grado di gestire, ma è anche il problema di un diverso approccio con un continente che io insisto nel dirlo e ho portato questa discussione che non si era fatta prima. L'Africa non è un continente povero, l'Africa è un continente che ha molte risorse delle quali può vivere se noi gli diamo una mano in questa fase e anche su questo ho trovato molto interesse e molto consenso. Tra l'altro abbiamo degli interessi che possono essere convergenti, cito il tema energetico come spesso ho fatto. Loro sono potenzialmente dei grandissimi produttori di energia, soprattutto pulita. Noi abbiamo un problema di approvvigionamento energetico. L'Italia è interessata perché può essere la porta di questa energia. Investimenti, lavoro, formazione, migrazione legale quando serve, ma combattere i flussi illegali. Su questo noi abbiamo consenso unanime, quindi continuiamo a lavorare, perché poi su queste cose bisogna lavorare quotidianamente. Ma continuiamo a lavorare perché si possa finalmente affrontare questo tema in maniera strutturale: non è lo spot di un minuto e non è il tema di risolvere il proprio problema scaricandolo sul proprio vicino, perché io non sono d'accordo neanche su questo. Per questo, per me la questione del patto di migrazione e asilo è secondaria in questo dibattito, perché tanto non troveremo mai una soluzione che va bene per tutti. Non è neanche la soluzione perfetta per noi: è migliore di quanto non fossero le regole precedentemente, ma non è quello che io ho chiesto. Io non chiedo i ricollocamenti, non sono la mia priorità, io chiedo insieme di fermare l'immigrazione illegale a monte e di farlo con un partenariato strategico con i paesi africani, che è utile anche per l'Africa e che tra l'altro restituisce all'Europa la capacità di giocare un ruolo di politica estera, di attore globale, di protagonista, che forse è mancato in questi anni e che noi oggi paghiamo, perché l'assenza dell'Europa è stata coperta da altri e magari quegli altri non hanno gli stessi interessi solidali che noi manifestiamo.
Domanda: Presidente, l’Italia, lei, come è stato un po' riconosciuto, ha giocato un ruolo un po' di mediazione, ma come portare anche chi ancora non è d'accordo, nei prossimi giorni, su una posizione comune e avere una posizione unica?
Presidente Meloni: Guardi, sicuramente questa è una cosa sulla quale noi abbiamo un ruolo. Nonostante capissi perfettamente le posizioni, come ho detto, della Polonia e dell'Ungheria, come lei sa, con loro, ho un ottimo rapporto, ho tentato, con il consenso di tutti gli altri 25 una mediazione fino all'ultimo; continuiamo a lavorarci. Io sarò a Varsavia mercoledì, per esempio, insomma è un lavoro che bisogna continuare a fare, ma ripeto, è molto difficile. Qual è la mediazione? La questione che pongono polacchi e ungheresi non è peregrina, perché voi sapete che Polonia e Ungheria sono probabilmente le due nazioni che in Europa si stanno prendendo, che si stanno occupando più dei profughi ucraini. Lo fanno con risorse da parte della Commissione che sono insufficienti sicuramente, per cui quando noi otteniamo che nel caso in cui non si accettino i ricollocamenti si può fare perché rimane volontario, ma comunque bisogna contribuire a un fondo sulla dimensione esterna, qualcuno dice “signori, non possiamo pagare due volte”. Ed è un tema serio. Ed è una mediazione possibile. Ma credo che fosse più sul metodo della scelta, sul Patto di migrazione e asilo a maggioranza piuttosto che nel merito della questione, perché sul merito delle conclusioni poi del Consiglio che erano concentrate sulla dimensione esterna, ripeto, eravamo tutti d'accordo. Ci si continua a lavorare, sicuramente su questo noi possiamo giocare un ruolo importante, ma ripeto, la mediazione più facile di tutte, quella con la quale noi siamo riusciti a mediare anche con Nazioni con le quali storicamente, sul tema della migrazione, stavamo agli antipodi, penso all'Olanda, è che c'è un modo solo per risolvere il problema per tutti, ed è affrontare i movimenti primari perché altrimenti diventa impossibile affrontare i secondari. E nessuno viene lasciato solo e tutti lavorano per un problema che risolve le difficoltà di tutti. Questo è quello che stiamo facendo e io sono fiera perché, obiettivamente, un approccio del genere non era mai esistito nell'Unione europea.
[Domanda inaudibile]
Presidente Meloni: No, non esce ammaccato perché il Patto non è in discussione. Non era in discussione al Consiglio, il Patto è stato già discusso, quindi non è un tema che si riapre, era un tema sul quale la posizione di Polonia e Ungheria era quella di esprimere il proprio dissenso, perché era già stato portato a casa, quindi il Patto non viene ridiscusso, per noi, ripeto, migliora le regole, ma non credo che abbiamo risolto il problema dell'immigrazione con il Patto di migrazione e asilo. Credo che per noi migliori le regole, ma rimango della posizione che la questione va affrontata da un altro punto di vista, è quello su cui lavoro e quello su cui trovo il consenso di tutti. E quindi è win-win. Bisogna solamente essere molto concreti ed è quello che cerchiamo di fare.
[Domanda inaudibile]
Presidente Meloni: No, non è stato e non era oggetto di questo Consiglio, quello è un lavoro che, come sa, stiamo facendo quotidianamente. Vedremo nelle prossime ore, insomma. Io penso che di queste cose non se debba mai parlare più di tanto prima. Prima si cercano delle soluzioni e poi si comunicano le soluzioni, ma continuiamo a lavorarci.
Domanda: Le è stato chiesto dai suoi colleghi di ratificare il MES?
Presidente Meloni: No, non mi è stato chiesto.
Domanda: E quanto si sta aggravando la situazione invece sul PNRR, ancora non c'è il sì della Commissione alla terza rata, la quarta sta sforando gli obiettivi e tra gli obiettivi c'è anche la questione delle asili nido, lei prima parlava di natalità e quindi l'Italia invece sta mancando una scadenza della Commissione.
Presidente Meloni: La ringrazio per l’ottimismo, il suo punto di vista non è il mio.
Beh, sì, fate le domande un po' pessimistiche rispetto al mio punto di vista. Non si sta aggravando la situazione sulla terza rata, continuiamo a lavorare, così come avete visto anche dalla comunicazione che ha fatto questa mattina la Commissione. E quindi diciamo che gli spoiler che cercano di minare un lavoro molto paziente che stiamo facendo non stanno centrando il loro obiettivo, ecco, nelle ricostruzioni un po' bizzarre che leggo sulla stampa di tanto in tanto su questa materia. Stiamo lavorando, devo dire, bene sulla terza rata, sulla quarta rata, che è un lavoro chiaramente lungo. Però è all'inizio, insomma, è in corso e quindi non entro nel merito dei singoli dettagli perché rischio di fare molta confusione, ma guardi, io sono molto più ottimista di lei. Per quello che riguarda il MES, il tema non mi viene posto, per cui evidentemente è possibile che non ci sia la stessa attenzione che diamo noi nel dibattito italiano da parte dei colleghi.
Domanda: Presidente, questa mattina lei ha partecipato a una colazione di lavoro con Scholz, Macron e una decina di leader sul tema dell’allargamento.
Presidente Meloni: Il tema dell’allargamento. Guardi, io ho detto in questa riunione che secondo me la parola non è “allargamento”, la parola è “riunificazione”. Lei sa bene che io ho sempre detto che non considero l'Unione europea un club, non considero che siamo noi a decidere chi può far parte dell'Europa e chi non ne fa parte. È la storia che decide chi fa parte dell'Unione europea e chi non ne fa parte. Ci sono oggi Nazioni europee che chiedono di essere parte dell'Unione europea e noi dobbiamo costruire presupposti per cui questo possa avvenire. Poi che questo richieda degli aggiustamenti nel nostro funzionamento di budget, di scelte e anche probabilmente di organizzazione, cioè di regole di funzionamento, sicuramente è il tema che stiamo discutendo, però credo che sarà molto più difficile risolvere il problema man mano che altre Nazioni si avvicinano e diventeremo sempre di più. Se noi pensiamo di poterci occupare delle questioni più “microbe” della vita quotidiana dei cittadini.
Io credo che nel momento in cui l'Europa si riunifica, il tema non sia cambiare le regole, ma sia piuttosto cambiare le priorità. L'Europa deve lavorare per affermare l'unico principio che sta nei Trattati, che non è mai stato realmente affermato, che è il principio della sussidiarietà. Che vuol dire? Vuol dire che si lavora per cerchi concentrici, non faccia Bruxelles quello di cui si può meglio occupare Roma, non faccia Roma da sola quello per cui serve Bruxelles. Allora sono le priorità che dobbiamo definire. L'Unione europea, ve l'ho detto tante volte, nasceva a Comunità economica del carbone e dell'acciaio, cioè nasceva per mettere in correlazione la strategia sulle materie prime e sull'approvvigionamento energetico. Oggi quello su cui ci troviamo più esposti sono materie prime e approvvigionamento energetico, però sappiamo come cucinare gli insetti. Direi che bisogna tornare alle priorità che sono di un grande attore politico globale. E quelle priorità sono la politica estera, la difesa dei confini, il tema della difesa, il mercato unico, ma non le micro questioni delle quali spesso ci siamo occupati, perché sarà sempre più difficile farlo se si aggiungono anche altri. Questa è la visione che io ho portato nella riunione questa mattina ma è un dibattito che sarà lunghissimo poi ovviamente, soprattutto quando si entra nei dettagli.
[Domanda inaudibile]
Presidente Meloni: Guardi, io sono sempre molto favorevole quando partecipano i cittadini, sono sempre molto favorevole alla democrazia, ma ripeto questo è un dibattito appena iniziato, è molto lungo, quindi eviterei di fare una questione diciamo così, di slogan, andrei a vedere durante il dibattito quali sono le reali posizioni che si possono costruire anche con delle maggioranze.
[Domanda inaudibile]
Presidente Meloni: Guardi, ripeto, dicevo prima al collega, io come lei sa, mi ci sto dedicando molto, ci sto lavorando e continuerò a farlo. Su queste cose bisogna essere sempre prudenti. Prima si portano a casa e poi si commentano, perché altrimenti noi nel tentativo disperato - ma non è una polemica, lo dico anche per me - di fare delle dichiarazioni o di dare dei titoli, poi in realtà arriviamo meno facilmente a dama.
Quindi, sono ben disposta e vedo solo persone ben disposte da entrambi i lati. Lavoriamo e vediamo che cosa accade nei prossimi giorni.
Domanda: What does the move of Hungary and Poland mean now for the asylum reforms, especially Austria and Italy were hoping for more progress?
Presidente Meloni: The progress will be there and the only progress that we can do together is to take care of the external dimension. We will never solve this problem if we think that each one of us can move the problem to another, and we understand it and we all agree on it, also Hungary and Poland. That is what Italy brought to this Council, trying to understand and to find a way that can help us all to solve this problem. So, Hungary and Poland didn’t agree with the migration pact, which is about the internal dimension, and we will never find consensus on the internal dimension, for every one of us has different necessities. The only one thing on which we can find consensus is to work together on the external dimension and I think that we are doing big steps ahead on that, with resources, with what we are doing with Tunisia for example. In the Conclusions, we write that Tunisia is a sample, also for other partnerships that we can build with other nations and that is exactly my point of view, and the Austrian one, and the Hungarian one, and the Polish one, and the German one, and the French one. We are working all together to defend our borders and to solve the problem with Africa with a strategic partnership.
----
Domanda: Cosa significa ora la mossa dell'Ungheria e della Polonia per le riforme sull'asilo, l'Austria e l'Italia in particolare speravano in maggiori progressi?
Presidente Meloni: Il progresso ci sarà e l'unico progresso che possiamo fare insieme è occuparci della dimensione esterna. Non risolveremo mai questo problema se pensiamo che ognuno di noi possa spostare il problema su un altro, e lo capiamo e siamo tutti d'accordo su questo, anche l'Ungheria e la Polonia. Questo è ciò che l'Italia ha portato a questo Consiglio, cercando di capire e di trovare un modo che possa aiutare noi tutti a risolvere questo problema. Quindi, l'Ungheria e la Polonia non erano d'accordo con il patto sulla migrazione, che riguarda la dimensione interna, e non troveremo mai un consenso sulla dimensione interna, perché ognuno di noi ha necessità diverse. L'unica cosa su cui possiamo trovare un consenso è lavorare insieme sulla dimensione esterna e credo che su questo stiamo facendo grandi passi avanti, con le risorse, con quello che stiamo facendo con la Tunisia, per esempio. Nelle Conclusioni, scriviamo che la Tunisia è un esempio, anche per altri partenariati che possiamo costruire con altre nazioni e questo è esattamente il mio punto di vista, e quello austriaco, e quello ungherese, e quello polacco, e quello tedesco, e quello francese. Stiamo lavorando tutti insieme per difendere i nostri confini e per risolvere il problema con l'Africa con un partenariato strategico.
[Traduzione di cortesia]
",2023-06-30,https://www.governo.it/it/articolo/consiglio-europeo-del-29-e-30-giugno-il-punto-stampa-finale-del-presidente-meloni/23041
"Consiglio europeo del 29 e 30 giugno, il punto stampa del Presidente Meloni","Domanda: Buongiorno Presidente, cosa si aspetta da questo Vertice? Sul tema dei migranti sappiamo del cambio di passo sulle frontiere esterne, ma ci saranno anche le risorse sul Mediterraneo centrale e sul Nord Africa?
Presidente Meloni: Complessivamente, sul Consiglio, per noi le Conclusioni sono una ottima base di partenza. Su migrazione, su Tunisia, su flessibilità nell'utilizzo dei fondi, per quello che riguarda le materie economiche, sui primi passi per un Fondo sovrano europeo, ci sono le posizioni italiane per cui, ripeto, mi pare che la bozza di Conclusioni - poi vedremo come uscirà - sia per noi assolutamente soddisfacente in apertura. 
Per quello che riguarda le migrazioni non devo ricordare, appunto, che quello che oggi c'è scritto nelle Conclusioni del Consiglio era probabilmente impensabile otto mesi fa. Siamo davvero riusciti a cambiare il punto di vista, anche con il contributo di altre nazioni, dall’annosa divisione tra Paesi di primo approdo e Paesi di movimenti secondari all’approccio unico che risolve il problema di tutti, che è quello sulla dimensione esterna. 
La Tunisia. Il fatto che ci sia un paragrafo dedicato alla Tunisia, non nel capitolo delle migrazioni ma in quello delle relazioni esterne, racconta qualcosa di importante. Racconta di quella idea di partenariato strategico con i Paesi del Nord Africa che è per noi un cambio di passo molto importante sul ruolo dell'Europa nel Mediterraneo, di cui l'Italia è stata portatrice in questi mesi. 
Sulle risorse, chiaramente, è una delle nostre grandi sfide. Oggi sicuramente si stanno facendo i primi passi, vedremo come andrà avanti eventualmente l’accordo con la Tunisia, ma credo che questa sia materia che riguarda soprattutto la revisione del bilancio pluriennale, come dicevo ieri. L'Italia ha mandato un documento, come voi sapete, nel quale nella revisione del bilancio pluriennale chiede, in buona sostanza, soprattutto due cose: di tenere conto dell’instabilità dei Paesi del Nord Africa, e quindi del Mediterraneo, per rispondere alla sua domanda; e di considerare, a fronte dell’innalzamento dei tassi, i debiti del NextGenerationEu tenendo in considerazione il quadro mutato. Però questo è un dibattito ancora in fase di avanzamento.
Domanda: Presidente, per quanto che riguarda invece la situazione dei mutui che preoccupa moltissimi italiani, lei ieri è stata molto netta per quanto riguarda i tassi della BCE.
Presidente Meloni: Su quello che riguarda la strategia della BCE ho già detto che cosa penso. Sui mutui il Governo era già intervenuto. È un grande tema, è un tema sul quale siamo stati sensibili fin dall'inizio. Lei ricorderà che nella nostra Legge finanziaria abbiamo immaginato una norma per consentire a tutti, quindi non in base alla discrezionalità del singolo Istituto di credito, di poter convertire il loro mutuo a tasso variabile in mutuo a tasso fisso. Bisogna fare di più. È una delle materie che sto discutendo particolarmente con il Ministro dell'economia, soprattutto a fronte appunto delle scelte che vengono portate avanti. Questa è una di quelle materie sulle quali l'impegno del governo deve essere quotidiano. 
Domanda: [inaudibile] 
Presidente Meloni: Non va interpretato, secondo me, politicamente sul tema della Santanchè che, come lei sa, sarà in aula mercoledì e quello è il giorno in cui chiarirà la sua posizione. Buon lavoro.
Domanda: [inaudibile] 
Presidente Meloni: As you know, it is actually not mentioned in the Conclusions of the Council. I perfectly understand the points of view of nations who have different problems with migration, but I think that the agreement that was found was a balanced one. That’s why Italy [supports] it. 
Domanda: [inaudibile] 
Presidente Meloni: We will see if they pose it at the Council, but actually, as you know, it’s not mentioned in the Conclusions. We will see. It is up to the discussion.
Domanda: €12 miliardi da spendere [inaudibile]. Secondo lei, questo è abbastanza o è necessaria una somma maggiore?
Presidente Meloni: Penso che sarebbe un ottimo punto di partenza, che sia un ottimo punto di partenza, soprattutto se quelle risorse si concentrano sul Mediterraneo dove finora non sono state concentrate. Penso che il tema non sia solo migratorio. Do you want me to do it in English? 
He was asking if the proposal of the Commission of € 12 billion about migration could be enough and I was telling him that it is important to understand that we need money to solve this problem, which have not to be spent only on the security level. We need cooperation, moreover with the Mediterranean countries, the African countries, and that is what I am working on, with strategic partnerships, for I think that, for example, about energy (and that is what Italy is working on), Europe has a problem with energy, of sources, Africa is maybe a great producer of energy. We can put the things together, we can try to help them with investments, producing energy for themselves but also to help us, and tie each other. And that is the strategic project on which Italy is working. So, we will work on the money, I mean it is up to the discussion also for the budget of the next years, we will see what the other countries say, but it is a strategic point of the foreign policy of the European Union. 
Sarebbe un buon punto di partenza.
Domanda: [inaudible] Foreign Minister said that he expected to have a deal with Tunisia yesterday [inaudible]
President Meloni: It is happening simply that we are going deep in a work which in my opinion is quite important. We signed already, as you know, a common declaration; we are working to do steps ahead, not only about migration but also helping Tunisia in this difficult moment. So, no problem if we need days or weeks more; the problem is the goal and that is what we are working on. 
Thank you very much.
",2023-06-29,https://www.governo.it/it/articolo/consiglio-europeo-del-29-e-30-giugno-il-punto-stampa-del-presidente-meloni/23020
"Consiglio europeo del 29 e 30 giugno, le Comunicazioni alla Camera dei Deputati","Signor Presidente, onorevoli colleghi,
anche il Consiglio europeo, il quarto da quando si è insediato il nuovo Governo, ha in agenda delle sfide che sono prioritarie per l’Unione europea: l’aggressione all’Ucraina, l’economia, la sicurezza, la difesa, la migrazione, le relazioni esterne.
E del resto non è mutata la complessità della fase che l’Europa, l’Occidente, il sistema internazionale stanno vivendo. La sicurezza in tutti gli ambiti, compreso quello sociale ed economico, rimane la priorità del nostro lavoro quotidiano.
La difesa della sicurezza e, conseguentemente, della libertà non può prescindere dal partenariato strategico che lega Unione europea e NATO. Per questo, in vista di un altro importante appuntamento - il Vertice NATO dell’11 e del 12 luglio a Vilnius in Lituania - giovedì 29 giugno è previsto, prima dell’avvio dei lavori a 27 del Consiglio europeo, un incontro di lavoro con il Segretario Generale NATO Stoltenberg. In quella occasione il Consiglio ribadirà l’impegno dell’Unione come partner e fornitore di sicurezza globale, in complementarietà con l’Alleanza Atlantica, per attuare la Bussola Strategica e avanzare sui regolamenti per il rafforzamento dell’industria europea della difesa anche mediante acquisti comuni. 
Si aprirà quindi un Consiglio europeo che dovrà esprimere segnali ambiziosi di una Europa capace di proteggere imprese e cittadini. 
Tema centrale, soprattutto grazie all’impegno italiano, sarà quello delle migrazioni.  
Sul punto voglio innanzitutto unirmi al cordoglio per la recente tragedia avvenuta a largo delle coste greche, rinnovando a nome del Governo la nostra vicinanza ai familiari delle vittime e il nostro impegno in ogni sede a stroncare il disumano traffico di esseri umani che continua a mietere vittime nel Mediterraneo. 
Al Consiglio europeo straordinario di febbraio scorso, grazie all’azione dell’Italia, è stato finalmente riconosciuto da tutti e 27 gli Stati Membri e dalle Istituzioni europee che la migrazione è una sfida europea e dunque richiede risposte europee. 
E sempre grazie al nostro lavoro si fa sempre più strada l’approccio che mira a superare la storica contrapposizione tra movimenti primari e movimenti secondari e tra Paesi di primo arrivo e Paesi di destinazione.
Se non si affronta, cioè, a monte il tema della difesa dei confini esterni dell’Unione europea, se non si contrasta l’immigrazione illegale prima che giunga sulle nostre coste, è impossibile realizzare una politica di migrazione e di asilo giusta ed efficace. E una civiltà come la nostra non può lasciare agli schiavisti del ventunesimo secolo, trafficanti senza scrupoli che lucrano sulle vite umane, il potere di decidere chi entra e chi no in Europa. L’immigrazione irregolare di massa non ha niente di umano e solidale. E colpisce i più deboli, i più fragili, a partire da coloro che avrebbero diritto ad essere accolti.
Questo cambio di passo significa soprattutto mantenere alta l’attenzione dell’Unione europea nei confronti dei Paesi della sponda sud del Mediterraneo e dell’Africa, coniugando la lotta ai trafficanti con politiche di sviluppo. Il rapporto con i Paesi di origine e di transito deve essere considerato prioritario e deve concretizzarsi attraverso partenariati equilibrati, finanziati con risorse adeguate, tema che intendiamo porre nel quadro della revisione del bilancio settennale dell’Unione.
Un approccio del quale è pioniere il nostro “Piano Mattei” per l’Africa, un obiettivo strategico che è stato lanciato da questo governo, sul quale molti Stati europei hanno manifestato il loro interesse e apprezzamento.
Si comincia cioè a comprendere che se si vuole affrontare alla radice il problema dell’immigrazione ci si deve porre il tema dello sviluppo dell’Africa, con la sua popolazione in crescita, le sue sfide e le sue opportunità. Una vasta regione che possiede risorse - a partire da quelle energetiche – cruciali per l’Europa, che tuttavia dovrebbero, prima di tutto, andare a beneficio dei popoli che ne sono detentori. Uno sviluppo che deve essere finalizzato a valorizzare il capitale umano e la crescita di un tessuto produttivo locale, solido e autosufficiente. L’obiettivo è ambizioso ma molto chiaro: garantire prosperità, pace e amicizia duratura. Con un modello di cooperazione allo sviluppo che deve essere paritario e non predatorio. 
Anche per questo nelle ultime settimane il Governo si è impegnato, e mi sono impegnata personalmente con le recenti missioni del 6 e dell’11 giugno - quest’ultima con la Presidente della Commissione von der Leyen e il Premier olandese Mark Rutte -, perché l’Europa mantenesse alta l’attenzione sulla stabilità della Tunisia, obiettivo fondamentale per la sicurezza dell’intero Mediterraneo e, conseguentemente, dell’Europa. L’adozione della Dichiarazione congiunta UE-Tunisia e il lavoro che continua in queste ore per giungere alla definizione di un pacchetto europeo a sostegno di Tunisi, rappresentano un segnale molto importante, e sono per questo grata alla Commissione per il lavoro che sta portando avanti. Così come saluto con soddisfazione che questa priorità sia stata riconosciuta come punto a sé nell’agenda di politica estera di questo Consiglio europeo. 
L’Europa, oggi, riconosce finalmente che la stabilità dei Paesi del Nord Africa è anche un problema del nostro continente. 
Ma serve anche un segnale del Consiglio europeo per consolidare con ulteriori progressi, in vista del negoziato col Parlamento europeo, l’intesa che è stata raggiunta al Consiglio Giustizia e Affari Interni sulle proposte di regolamento in materia di asilo e migrazione volte a superare le regole di Dublino, regole che ormai sono considerate da tutti superate, ma che per nazioni come la nostra, che difendono i confini esterni dell’Unione europea, diventano addirittura potenzialmente rischiose, perché ci espongono a flussi illegali crescenti, con il portato di tragedie che continuiamo a vedere nel Mediterraneo. 
Le proposte che abbiamo concordato, certamente da perfezionare, vanno però nella giusta direzione: rendono le responsabilità per i Paesi di primo ingresso più sostenibili, valorizzano il concetto di Paese terzo sicuro, prevedono un meccanismo di solidarietà permanente e vincolante, pur con elementi di flessibilità nei suoi contenuti. Proponevano che gli Stati che dovessero rifiutare i ricollocamenti dei migranti pagassero quelli che dovevano ricollocare i migranti. Ma io non avrei mai accettato di essere pagata per trasformare l’Italia nel campo profughi d’Europa. Quello che abbiamo chiesto e ottenuto è che quelle risorse alimentino invece un fondo per difendere i confini esterni. Non per gestire l’immigrazione illegale, ma per contrastarla. 
Il vero nodo della questione per noi rimane uno: distinguere i migranti economici da chi ha diritto invece alla protezione internazionale. Sono due materie molto diverse che per anni sono state colpevolmente sovrapposte.
E questa mancata distinzione, che era soprattutto figlia di calcoli ideologici, ha avuto il paradosso di indebolire enormemente la possibilità di aiutare chi ne aveva diritto per favorire le organizzazioni criminali che gestiscono la tratta di esseri umani. 
Allora per noi la difesa dei confini esterni è l’aspetto fondamentale. Chi ha dato fiducia a me e a questo Governo si aspetta risultati concreti nel contrasto all’immigrazione irregolare, e li avrà. E non importa se servirà tempo per ottenerli, perché i risultati ai quali stiamo lavorando saranno strutturali e duraturi. Questo è l’impegno che ci siamo assunti, questo è quello che faremo. 
E voglio dire che sono fiera di essere arrivata alla guida di questa nazione quando era lanciata a folle velocità verso la cancellazione dei confini nazionali, il riconoscimento del diritto inalienabile alla migrazione e quindi ad essere accolti in Europa senza vincoli e senza distinzioni, il divieto di adottare qualsiasi misura di contenimento dell’immigrazione illegale, arrivando perfino a legittimare chi sperona le navi dello Stato italiano; e di ritrovarmi oggi a rappresentare una Nazione che si fa portatrice di una visione diametralmente opposta. 
E quindi considero molto significativo il capitolo delle Conclusioni del Consiglio dedicato alle relazioni esterne dell’Unione europea, elemento che ci consentirà di ribadire l’importanza di rilanciare la discussione in seno all’Ue sui rapporti con la Sponda Sud. L’Italia ha presentato, con il sostegno degli altri partner MED 9, un documento di posizione sul rilancio delle relazioni tra l’Unione europea e il Vicinato Sud, che contiene proposte concrete per rafforzare il partenariato in tre settori strategici: energia, per l’appunto migrazione e transizione verde. 
Auspichiamo che un incontro Unione europea-Vicinato Sud possa tenersi sotto la Presidenza spagnola a livello di Vertice dei Capi di Stato e di Governo. 
Il Consiglio Europeo esprimerà inoltre il sostegno dell’Unione europea a una presenza rafforzata dell’Unione Africana nei fori internazionali, specialmente nel G20. E, in linea con gli obiettivi della nostra Presidenza G7 nel 2024, ribadirò l’importanza per l’Italia di rilanciare il ruolo dell’Africa in questi consessi. Per questo ci siamo subito espressi a favore dell’inclusione permanente dell’Unione Africana nel G20, perché riteniamo sia necessario aggiungere una nuova, autorevole voce, nella ricerca di soluzioni comuni alle sfide globali.
Tratteremo ancora una volta, in questo Consiglio europeo, dell’aggressione della Federazione russa all’Ucraina.
L’Italia ha seguito con grande attenzione insieme ai suoi alleati gli sviluppi della crisi interna alla Federazione Russa. Senza volerci addentrare in commenti su fatti interni alla Russia, mi limito a notare come questo episodio abbia contribuito a far emergere in maniera evidente le difficoltà che sta attraversando il sistema di potere di Putin e a smontare la narrazione russa secondo la quale in Ucraina stia andando tutto secondo i piani. Come sappiamo, la situazione è in evoluzione, anche a seguito delle ultime dichiarazioni dei vertici russi che riguardano il tema della brigata Wagner e il dispiegamento dei suoi uomini nei diversi scenari di guerra, un tema che per noi chiama in causa anche l’Africa dove la presenza di Wagner è molto significativa.
L’Unione europea confermerà il suo convinto sostegno al popolo ucraino che si batte da 16 mesi per la libertà e l’indipendenza della propria nazione. 
La chiara posizione del governo italiano è riconosciuta e apprezzata dai nostri partner e rafforza il peso della nostra nazione nei contesti europei e internazionali. E di questo penso dovremmo andare tutti fieri, non solo il governo, ma l’intero Parlamento e la nazione nel suo complesso. 
Voglio ribadire la mia ferma convinzione che difendere l’Ucraina vuol dire oggi difendere l’interesse nazionale italiano. Perché la capitolazione dell’Ucraina porterebbe con sé il crollo del diritto internazionale e del sistema di convivenza tra Stati, nato con la fine della Seconda guerra mondiale.  Se noi non avessimo aiutato gli ucraini, come anche qualcuno in quest’aula suggerisce – probabilmente per interessi di propaganda-, se gli ucraini non avessero stupito il mondo con il loro coraggio, noi oggi ci troveremmo in un mondo nel quale alla forza del diritto si sostituisce il diritto del più forte, un mondo nel quale chi è militarmente più potente può liberamente invadere il suo vicino, un mondo molto più instabile e molto più pericoloso. E in un mondo senza regole, se non quella delle armi, l’Europa e l’Italia avrebbero solo da perdere.
Il nostro auspicio è che si possa giungere il prima possibile a una pace giusta e duratura, nel pieno rispetto del diritto internazionale e dell’integrità territoriale dell’Ucraina. A questo obiettivo continuiamo a lavorare con impegno in ogni sede internazionale. 
L’Italia continuerà a sostenere gli sforzi volti a garantire che i crimini internazionali commessi nell’ambito dell’aggressione ai danni dell’Ucraina siano perseguiti, in primis attraverso il lavoro indipendente della Corte Penale Internazionale. 
Penso, su tutti, al rapimento e alla deportazione in Russia di migliaia di bambini ucraini di cui non si hanno più notizie, perché da madre è certamente uno degli aspetti che più mi hanno segnato in questa terribile vicenda. 
Il sostegno finanziario europeo a Kiev resta solido, proseguirà di pari passo con la ricostruzione del Paese aggredito. Lo strumento proposto dalla Commissione, il c.d. “New Ukraine Facility”, dimostra che la comunità internazionale guarda tutta nella stessa direzione. Cioè, oltre questa guerra, oltre quel nemico, oltre quell’ingiustizia, noi guardiamo a un’Ucraina ricostruita, e l'Italia ha tutte le carte in regola per giocare un ruolo da assoluta protagonista, come ha dimostrato con la Conferenza bilaterale sulla Ricostruzione che abbiamo celebrato il 26 aprile scorso e che ha permesso di portare a Roma il meglio dei sistemi imprenditoriali delle due Nazioni. Noi scommettiamo su un futuro di pace e di prosperità per l’Ucraina, e sull'integrazione europea di questa Nazione. Perché sosterremo con forza il diritto degli ucraini a essere parte integrante della famiglia europea.
L’Italia assicura sostegno all’Ucraina anche attraverso la cooperazione allo sviluppo, così come sul contrasto alle gravi ripercussioni sulla sicurezza alimentare che il conflitto ha causato. Accogliamo con sollievo la proroga dell’accordo Black Sea Grain Initiative e plaudiamo agli sforzi profusi dall’Europa per assicurare la continuazione del programma Solidarity Lanes. Tuttavia, sarà necessario trovare una soluzione duratura che garantisca il libero flusso dei prodotti agricoli nel Mar Nero, e confermiamo anche su questo il nostro totale impegno. 
Seguiamo anche con grandissima attenzione e sosteniamo pienamente gli incessanti sforzi e l’azione diplomatica del Direttore Generale dell’AIEA, Grossi, per garantire la sicurezza nucleare in Ucraina. 
Dopo l’atto criminale che ha causato l’esplosione della diga di Nova Kakhovka, siamo preoccupati che anche la centrale nucleare di Zaporizhia possa essere usata come strumento di guerra. Ed è dovere di tutta la comunità internazionale vigilare affinché una tale catastrofe non avvenga. Ci auguriamo che la recentissima visita di Grossi a Kiev e Zaporizhia possa aprire la strada a progressi concreti, pur in un contesto che sappiamo essere particolarmente difficile. 
Rimanendo con lo sguardo alla frontiera est, desidero fare un cenno anche a quanto stiamo facendo per la Moldova, di cui sosteniamo il processo europeo, incoraggiandola ad adempiere pienamente alle condizioni individuate dall’UE.  Ma in quel processo, che a me non piace definire allargamento ma piuttosto riunificazione, perché come diceva San Giovanni Paolo II “l’Europa ha bisogno di respirare con due polmoni, quello d’occidente e quello d’oriente”, noi dobbiamo assicurare il rispetto delle regole per tutti, evitando “percorsi prioritari” a favore dei nuovi candidati e a discapito dei vecchi, e mi riferisco in particolare ai Paesi dei Balcani Occidentali.
La guerra in Ucraina ha avuto un impatto evidente sulle economie del continente. A maggior ragione sono quindi fondamentali i segnali che, sull’economia, ogni Consiglio Europeo, e dunque anche questo, riesce a dare, per assicurare un vero sostegno, con parità di condizioni, alle imprese del nostro continente.
Una politica industriale europea che preservi il Mercato unico è inseparabile da un approccio europeo alla competitività. È sotto gli occhi di tutti come, senza finanziamenti europei erogati indipendentemente da capacità fiscali nazionali, si rischi solo di aumentare le disparità, favorendo alcuni Paesi a discapito di altri.
La Commissione europea ha presentato il 20 giugno una proposta di “Piattaforma per le Tecnologie Strategiche per l’Europa”, denominata STEP (Strategic Technologies for Europe Platform), con un “portale di sovranità” che non solo ha come obiettivo semplificare le informazioni e le procedure per i finanziamenti europei, ma concede flessibilità nell’uso dei fondi europei per favorire e finanziare gli investimenti in settori strategici. Si tratta di una richiesta che l’Italia aveva avanzato già a febbraio e che, su nostro impulso, era stata inserita nelle Conclusioni del Consiglio europeo. La proposta della Commissione è un importante punto di partenza per il negoziato, al quale l’Italia intende contribuire per arrivare ad un accordo in tempi rapidi.
Questo strumento costituisce, come dice la parola STEP, per noi un primo passo per arrivare ad un Fondo Europeo per la Sovranità, strumento fondamentale per affrontare con risorse adeguate sfide come le transizioni verde e digitale, la difesa, la salute, sfide cioè che ci impegneranno almeno per i prossimi tre decenni.
C’è poi il tema della riforma della governance economica, che per il Governo italiano deve avere come principale obiettivo il sostegno alla crescita, perché senza sostegno alla crescita non si può neanche garantire stabilità. La riforma deve garantire, a nostro avviso, la protezione degli investimenti nei settori strategici - in particolare transizione verde, transizione digitale e difesa - e deve prevedere procedure semplificate e veloci per le nostre imprese. 
L’intenso lavoro diplomatico che stiamo svolgendo con i partner è volto soprattutto a superare vecchie contrapposizioni e a porre fine una volta per tutte alla stagione dell’austerità, pur senza venir meno a quella disciplina di bilancio sulla quale il governo italiano ha dimostrato serietà fin dalla manovra finanziaria, con buona pace dei gufi che preconizzavano catastrofi di ogni sorta.
É una partita complessa, sulla quale io credo che l’Italia abbia obiettivi in questo caso condivisi dalla gran parte delle forze politiche e che sono stati oggetto di sostegno bipartisan già con i governi precedenti. Per questa ragione, lo voglio dire con serenità ma anche con chiarezza, non reputo utile all’Italia alimentare in questa fase una polemica interna su alcuni strumenti finanziari, come ad esempio il MES. L’interesse dell’Italia oggi è affrontare il negoziato sulla nuova governance europea con un approccio a pacchetto, nel quale le regole del patto di stabilità, il completamento dell’Unione bancaria e i meccanismi di salvaguardia finanziaria si discutano nel loro complesso, nel rispetto del nostro interesse nazionale. Prima ancora di una questione di merito c’è una questione di metodo su come si faccia a difendere l’interesse nazionale italiano. 
Il Consiglio europeo si occuperà anche di sicurezza economica, obiettivo prioritario nella recente proposta della Commissione europea. Sicurezza economica intesa come promozione di competitività e crescita, protezione dell’industria, vigilanza sugli investimenti e le tecnologie sensibili, protezione delle filiere produttive dell’Unione, sviluppo di capacità industriali e innovazione sul nostro territorio, rafforzamento e maggiore controllo delle nostre catene di approvvigionamento. 
Insomma, tutto quell’approccio sulla difesa e il controllo delle proprie catene produttive e sulla propria autosufficienza che qualche tempo fa qualcuno avrebbe bollato in maniera un po' semplicistica come un approccio “autarchico”, ma che in realtà era semplicemente approccio realistico di chi capisce che l’Europa ha necessità e bisogno di controllare le sue catene di approvvigionamento e di non essere sempre più esposta a dipendenze che diventano pericolose.
Nella discussione sull’economia si farà poi riferimento all’avvio, a breve, del percorso di revisione di medio termine del bilancio settennale dell’Unione, il cosiddetto Quadro Finanziario Pluriennale. Nei giorni scorsi abbiamo presentato un documento di posizione, evidenziando gli aspetti che sono per l’Italia di maggior interesse: Il bilancio dell’Unione dovrà tenere conto della situazione di grande instabilità geopolitica nel Nord Africa, come dicevamo, ma anche - specie in rapporto al debito di NextGenerationEU – all’aumento continuo dei tassi di interesse.
E, certo, i cittadini degli Stati dell’eurozona avevano quasi dimenticato cosa fosse l’inflazione. Ora è tornata a colpire le nostre economie, e ci ricordiamo di come sia una odiosa tassa occulta che colpisce soprattutto i meno abbienti e chi ha un reddito fisso, dai lavoratori ai pensionati. Per questo è certamente giusto combatterla con decisione. Ma la semplicistica ricetta dell’aumento dei tassi intrapresa dalla Banca Centrale Europea non appare agli occhi di molti la strada più corretta da perseguire, considerato che nei nostri Paesi l’aumento generalizzato dei prezzi non è figlio di una economia che cresce troppo velocemente ma di fattori endogeni, primo fra tutti la crisi energetica causata dal conflitto in Ucraina. Non si può non considerare il rischio che l’aumento costante dei tassi finisca per colpire più le nostre economie che l’inflazione, e cioè che la cura si riveli più dannosa della malattia. 
È probabilmente più utile concentrarsi, riteniamo, sulle cause specifiche che scatenano questa inflazione, proseguendo nelle misure di contenimento dei prezzi dell’energia e delle materie prime che l’Europa ha messo in atto, ricordo il tema del Price Cap, grazie soprattutto all’attivismo dell’Italia. 
Di grande portata sarà anche la componente di politica estera, le cosiddette “relazioni esterne”, in questo Consiglio.
È prevista una discussione sulla Cina. Il futuro delle relazioni con Pechino è oggetto di un intenso dibattito a livello UE. Certo, andrebbe, a monte, aperto un lungo capitolo sulla miopia con la quale anche l’Unione europea ha gestito le conseguenze dell’ingresso della Cina nell’Organizzazione Mondiale del Commercio. Come ha lungamente spiegato il Presidente Tremonti, il commercio per essere davvero vantaggioso per tutte le parti deve essere non solo libero, ma anche equo. Ma oggi, più pragmaticamente, dobbiamo prendere atto che quella cinese e quella europea sono economie per molti aspetti interdipendenti, il cui rapporto è stato spesso viziato da pratiche distorsive e dovrebbe invece evolvere verso standard e regole comuni. 
In questo contesto, se da un lato il disaccoppiamento non è un’ipotesi percorribile, dall’altro lo è ridurre il rischio, sostenere con forza la competitività del nostro sistema produttivo e la resilienza delle nostre catene di approvvigionamento per non cadere in nuovi, deleteri, legami di dipendenza.
Non solo. Sul piano geopolitico, la Cina è diventata interlocutore imprescindibile nelle relazioni internazionali, anche laddove la sua leadership politica sembra spesso perseguire un diverso ordine internazionale, ed è attore imprescindibile per dare adeguate risposte ad alcune sfide globali, pensiamo il clima, perché è evidente che non possiamo affrontare sfide come quella climatica gravando solo e unicamente sulle nostre economie.
Per tutte queste ragioni, intendiamo perseguire con la Cina un rapporto che – lungi dall’essere ostile – vuole però essere maggiormente equilibrato. La Cina è a tutt’oggi un rivale sistemico, che chiama l’Unione europea a essere, da una parte, ferma nella difesa dei propri valori e dell’ordine internazionale basato sulle regole e, dall’altra, pragmatica nel perseguimento dei propri interessi economici e nel confronto sulle sfide globali.
Nelle Conclusioni del Consiglio vi sarà inoltre un riferimento alla preparazione del Vertice UE-CELAC del 17-18 luglio prossimi, grande opportunità per rilanciare le relazioni tra Europa e America Latina, due regioni storicamente legate da radici culturali comuni, come noi italiani – grazie alle nostre radicate e folte comunità italiane che vivono in quelle terre – sappiamo meglio di altri. In questo contesto non si può però non notare, e non farlo con preoccupazione, il deterioramento della situazione della democrazia, del diritto, della libertà religiosa e più in generale dei diritti umani in molti stati dell’America Latina.
Vi sarà un riferimento anche alla ferma condanna del Consiglio europeo dei violenti incidenti nel nord del Kosovo a fine maggio e alla necessità di un’immediata de-escalation nella tensione di ripresa del dialogo facilitato dall’UE tra Belgrado e Pristina. Confermo l'impegno italiano per la pace e la stabilità del Kosovo e di tutta l’area dei Balcani Occidentali, a cui stiamo dedicando molte, molte energie.
Voglio, a questo proposito, ribadire - e mi avvio alla conclusione - l’indignazione italiana per l’attacco di fine maggio a danno della missione KFOR, che ha coinvolto anche militari italiani. A loro, come a tutti gli uomini e le donne in uniforme che onorano il tricolore, difendendo ovunque nel mondo pace e democrazia, va il nostro grazie a nome dell’Italia intera. 
A loro, e a tutti i cittadini italiani che ci seguono, voglio dire che in tutti i consessi europei e internazionali viene oggi riconosciuto all’Italia il ruolo di una Nazione solida, credibile, affidabile. Forte delle sue ragioni e dei suoi interessi, forte della sua tradizione di dialogo e del suo ruolo geopolitico. 
E lo dico con orgoglio, anche pensando ai molti che, strumentalmente, preconizzavano o scommettevano su un’Italia a guida centrodestra che sarebbe stata isolata a livello internazionale. I risultati, ancora una volta, smentiscono i pronostici. E ci responsabilizzano a fare sempre di più, sempre meglio, consapevoli come siamo che un’Italia forte e credibile fuori dai confini nazionali significa soprattutto un’Italia capace di affermare gli interessi e i bisogni dei suoi cittadini. 
Vi ringrazio.
 

 
",2023-06-28,https://www.governo.it/it/articolo/consiglio-europeo-del-29-e-30-giugno-le-comunicazioni-alla-camera-dei-deputati/23003
"Consiglio europeo del 29 e 30 giugno, l'intervento di replica al Senato della Repubblica","Presidente, la ringrazio e ringrazio tutti i colleghi che sono intervenuti in questo dibattito interessante che riguarda molte materie e di rilevante complessità, riguarderà il Consiglio europeo di domani e di dopodomani.
o ringrazio per i numerosi spunti, mi limiterò come sempre evitando di ripetermi alle questioni sulle quali posso fornire un punto di vista ulteriore a quelle che non condivido. Ho sentito molti interventi che condivido e non ci tornerò così da lasciare anche lo spazio alle dichiarazioni di voto.
Intanto ci sono alcune questioni che sono ricorrenti e io le citerò secondo i primi che le hanno citate. È ricorrente la questione della riforma della governance, il patto di stabilità e crescita, è ricorrente il tema del PNRR, è ricorrente il tema del MES. In particolare il senatore Misiani mette insieme giustamente le tre cose dicendosi, come anche io credo, d'accordo sul fatto che non si possa e non si debba tornare alle regole del vecchio patto di stabilità. Dicevo stamattina e sono convinta che quello sulla riforma della governance europea in tema di stabilità e crescita è una di quelle materie sulle quali ragionevolmente, insomma anche in passato, le posizioni del Parlamento sono state posizioni più ampie di quelle delle singole maggioranze e spero che sarà così anche in questo caso. Tutti ci rendiamo conto di come le future regole della governance devono essere orientate soprattutto a garantire la crescita, senza la quale, come dicevo, è anche molto più difficile garantire stabilità e noi crediamo che da questo punto di vista, e spero sarà una battaglia che vorremmo fare insieme, una delle questioni fondamentali sia capire qual è il peso che gli investimenti che noi siamo chiamati a fare, particolarmente noi italiani, con il PNRR, particolarmente sulle grandi scelte strategiche che l'Europa si è data, la transizione verde, la transizione digitale, poi tornerò anche sul tema della difesa, vengono in qualche maniera protette dalla Governance. Su questo siamo d'accordo. Il senatore Misiani ci dice che ci sono due convitati di pietra che rendono sostanzialmente difficile per l'Italia portare avanti questa trattativa, che sono la lentezza, i ritardi sul PNR e la mancata ratifica del trattato di modifica del MES. Io non sono d'accordo ovviamente, senatore Misiani, non sono d'accordo intanto perché a monte c’è un racconto che non corrisponde a verità.
Cioè ci si dice che a Bruxelles non hanno visto un pezzo di carta. Temo che non si sia molto preparati, perché sono molti e copiosi i documenti che noi abbiamo prodotto per la Commissione europea, per essere decisi rispetto ai tempi di attuazione di un Piano nazionale di ripresa e resilienza che non avevamo scritto noi e rispetto al quale le contestazioni che vengono fatte dalla Commissione non sono riferibili a noi. Potrei citarle lo stadio di Firenze, che la Commissione dice che non ritiene debba essere finanziato con i soldi del Piano Nazionale di Ripresa e Resilienza, ma non sono stata io a inserire lo stadio di Firenze nel Piano Nazionale di Ripresa e Resilienza. 
Semmai noi stiamo producendo molte carte, cercando ovviamente di dare continuità per quello che possiamo fare a un Piano del quale non avevamo la responsabilità. Questo per quello che riguarda il passato. Voglio anche dire sul problema della trasparenza, Senatore Misiani rispetto al PNRR mi fa francamente un po' specie. Penso che il ministro Fitto sia stato in questi otto mesi di governo in Parlamento diverse volte. Ne contavamo a memoria cinque o sei a riferire, a parlare o a approfondire il tema del PNRR, anche sulla modifica del REPowerEU. 
Chiaramente vogliamo coinvolgere il Parlamento, sono materie strategiche sulle quali è giusto che ci sia una convergenza. Sono contenta che oggi vogliate il Parlamento centrale rispetto al Piano Nazionale di Ripresa e Resilienza, perché ricordo quando il Piano fu approvato dal Parlamento, 370 pagine di documento che era stato consegnato alle Camere un'ora prima dell'inizio della discussione. Sono cose che non abbiamo condiviso in passato e che non intendiamo ripetere. Dopodiché lei dice che siamo in ritardo sul futuro, cita la Germania e il Lussemburgo che hanno già presentato i loro progetti, la Francia e Malta. Chiaramente il senatore Misiani è una persona molto preparata e conosce la differenza tra quello di cui ha parlato e il caso italiano. Il senatore Misiani sa benissimo che per ciò che concerne Germania e Lussemburgo noi parliamo solamente di una modifica di PNRR, di piani nazionali che sono infinitamente più piccoli del nostro. Il Piano tedesco, se non vado errata, si aggira intorno ai 27 miliardi. Non devo ricordare io a questo Parlamento che il piano italiano investe complessivamente 190 miliardi più i 30 italiani, insomma che è un piano diciamo un tantino più corposo. 
Malta e Francia sono le due Nazioni che finora hanno presentato una modifica che coinvolge il REPowerEU che è un piano nuovo anche qui, anche questo dovremmo saperlo e dovremmo sapere che la scadenza per la presentazione di quel piano è il 31 di agosto ed essendo il piano italiano il più complesso di tutti, ebbene anche per non dover poi ritrovarsi a modificare in corsa le cose che non state inserite nel PNRR è bene che questo lavoro si faccia con serietà.
Quindi non ci sono ritardi, c'è semplicemente un lavoro serio che stiamo cercando di fare senza fare polemica. Guardate colleghi, perché avremmo potuto fare polemica. Invece non abbiamo fatto polemica, noi ci siamo messi ai remi e abbiamo cominciato a lavorare, per mandare avanti un piano che è importante per l'Italia anche sugli aspetti che potevamo non condividere complessivamente, perché quando si tratta di interesse nazionale noi ci mettiamo a lavorare e mi fa specie francamente che invece i partiti che hanno di fatto steso il piano sul quale oggi si lavora e che in alcuni casi richiede da parte della Commissione Europea delle modifiche, siano anche quelli che se la prendono con l'attuale Governo. Mi fa specie, mi fa specie anche, lo dico che lo faccia il Commissario Gentiloni, che il piano immagino lo avesse letto prima e che oggi chiama in causa il Governo italiano dicendo che bisogna correre e fare di più, ma insomma se si fosse vigilato un po' di più nel passato probabilmente oggi si farebbe più velocemente.
Per quello che riguarda il MES, qui rispondo anche al senatore Monti che ringrazio sul tema della logica di pacchetto, ma torno su quello che diceva sempre il senatore Misiani perché giustamente, ripeto, siamo d'accordo col senatore Misiani sul fatto che non si debba tornare indietro ai vecchi parametri del patto di stabilità. Però vedete, e questo spiega un po' anche il concetto della logica di pacchetto, se la vogliamo chiamare così, il meccanismo europeo di stabilità richiama i parametri del precedente patto di stabilità al suo interno. Quindi da una parte si dice che noi non dobbiamo tornare ai vecchi parametri del patto di stabilità e dall'altra si chiede di approvare prima di vedere quali sono i parametri nuovi del patto di stabilità, di ratificare un trattato che prevede i vecchi parametri del patto di stabilità, temo che sia uno dei tanti elementi che dimostrano come le cose vanno valutate nella loro interezza. 
Nella loro interezza anche per un fatto di equilibrio, anche per un fatto di maggiore chiarezza su quello che si sta approvando. Dopodiché la collega Rojc parlava di immigrazione e di corridoi umanitari. Collega Rojc, temo che il tema dei corridoi umanitari sia un tantino in contrapposizione con la politica delle porte aperte che si è fatta in questi anni, è proprio questo il tema che io cerco di segnalare. Così come così come un'immigrazione regolare è purtroppo più difficilmente compatibile con la politica delle porte aperte, tant'è che negli anni nei quali c'erano altri al governo, i decreti flussi, cioè i decreti con i quali si norma la quantità, la provenienza dei migranti regolari, sono stati praticamente azzerati perché le quote di migrazione in Italia erano tutte coperte da migrazione illegale. Esattamente questo è il problema che noi poniamo. Il problema che poniamo è che finché noi non distinguiamo tra chi ha diritto, secondo la protezione internazionale, la convenzione di Ginevra, la protezione sussidiaria dell'Unione Europea, a stare in Europa e chi non ha diritto, perché è migrante economico e quindi va gestito e affrontato in maniera completamente diversa, noi non aiuteremo davvero chi ha maggiore bisogno e diritto a essere aiutato. È esattamente questa distinzione che noi stiamo cercando di far passare a 360 gradi.
Quindi sui corridoi umanitari, certo, siamo d'accordo, i corridoi umanitari, collega Rojc, riguardano chi ha diritto alla protezione, non sono esattamente quello che fanno i trafficanti facendosi pagare migliaia di euro per mettere le persone su navi di fortuna che troppo spesso periscono nel Mediterraneo. Dopo di che sono d'accordo invece con la collega Rojc per quello che riguarda, lo citavo stamattina, il problema dell'integrazione dei Balcani occidentali, l'attenzione verso i Balcani occidentali. Voglio tranquillizzare la collega e voglio confermare che l'impegno italiano in queste settimane, in questi mesi è stato pieno da questo punto di vista e anzi se lei ha visto, se la collega ha visto la relazione di questa mattina, in riferimento a quello che io dicevo non considero un processo di allargamento ma semmai un processo di riunificazione, nel momento in cui noi apriamo il nostro dibattito, la nostra attenzione per esempio alla Moldova, per esempio ad altre nazioni, non dobbiamo, dicevo, dare il segnale che qualcuno che si era mosso prima rimane indietro. Non ci sono corsie preferenziali, non ci sono ovviamente trattamenti diversi, non ci devono essere soprattutto per rispetto ai Balcani occidentali, sui quali, insisto, l'Italia è forse una delle nazioni che in Europa sta seguendo maggiormente questa materia.
Collega Paganella, voglio dire che sono d'accordo, parla di Ucraina sul fatto che questa fase richiede fermezza e prudenza. Considero la fermezza la principale forma di prudenza che si possa mettere in campo, voglio citare diversi interventi che ho sentito. 
Dicevo, ribadisco, quando si parla di pace, io immagino che nessuno in cuor proprio in questa Aula pensi che la guerra piace, no? Che qualcuno vuole alimentare la guerra perché si diverte in un conflitto. Noi siamo tutti d'accordo sulla pace. Il punto sul quale non siamo d'accordo è come ci si arrivi. È su questo che io non capisco alcuni interventi e non mi riferisco ovviamente a quello del collega Paganella che ho condiviso, ma a quello del collega Lorefice. Io ho detto e ribadisco, quando mi si chiede di lavorare sulla pace che ad oggi, a condizioni date, il modo più efficace di favorire la fine del conflitto e l'apertura di un tavolo negoziale è sostenere l'Ucraina. Ed è sostenere l'Ucraina, colleghi, perché l'ho detto e l'ho ribadito cento volte, l'unico elemento che può costringere in un conflitto le parti a mettersi intorno a un tavolo è l'equilibrio delle forze in campo. È lo stallo.
Se noi non avessimo sostenuto gli ucraini non avremmo avuto bisogno di parlare di niente, ma non perché avremmo avuto la pace, perché avremmo avuto una invasione. Dopodiché ci si spiega, nel momento in cui ci si dice che appunto che non bisogna inviare armi all'Ucraina, il collega Lorefice dice, voi continuate a battere sullo sconfiggere la Russia. Noi non continuiamo a battere sullo sconfiggere la Russia, noi continuiamo a battere sul difendere l'Ucraina, che è un'altra cosa. Dopodiché, nella risoluzione del Movimento 5 Stelle c'è scritto che non bisogna mandare armi all'Ucraina. Questo è un fatto. E allora il tema non è più la pace, perché collega Lorefice, lo chiedo a lei e spero che mi risponda e che farà la dichiarazione di voto, quando noi smetteremo di sostenere, dovessimo smettere di sostenere l'Ucraina, ammesso che ci seguissero anche i nostri partner che non ci seguirebbero, lei sa dirmi che cosa accadrebbe? Cioè lei pensa che si aprirebbe un tavolo negoziale nel momento in cui l'Ucraina è più debole o piuttosto che noi avremmo quella invasione.
E allora le cose vanno chiamate con il proprio nome, non vanno chiamate pace, vanno chiamate voglio un mondo e accetto un mondo nel quale chi è militarmente più forte può liberamente invadere il suo vicino. 
E purtroppo questo è il pensiero che sottintende il generico riferimento alla pace. L'ho detto stamattina e lo ripeto anche a voi, perché spero che almeno in questa dichiarazione di voto del Movimento 5 Stelle qualcuno mi risponda. Io ho visto una intervista del professor De Masi, filosofo di riferimento al Movimento 5 Stelle, che diceva che è meglio vivere sotto una dittatura piuttosto che morire. Posso sapere da chi interviene in dichiarazione di voto se condivide queste parole, perché voi capite bene come questa sorta di esegesi della vigliaccheria, di fatto faccia strage di secoli di civiltà europea, di secoli di battaglie, di gente che ha dato la vita per difendere la libertà, per difendere la democrazia, per difendere i valori che sono della nostra civiltà. Voglio sapere se siete d'accordo o se non siete d'accordo. Voglio sapere se credete che Paolo Borsellino dovesse preferire vivere piegandosi alla mafia piuttosto che fare le battaglie che ha combattuto. Non si può sostenere in coscienza una frase del genere. E se non siete d'accordo, sono contenta e mi aspetto che lo diciate. E mi aspetto che lo diciate.
Perché le cose vanno chiamate, signori, con il loro nome, non vanno chiamate in un altro modo. Io sono una persona che è sempre stata abituata a assumersi le sue responsabilità anche quando c'erano cose scomode e si possono dire basta che ci si mette la faccia. Quello che non si può fare è far finta che si vuole la pace, quando in realtà non è la pace che si sta perseguendo.
Dopodiché, sempre il collega Lorefice,  faceva un riferimento al tema della richiesta [..] dalle regole sul Patto di stabilità delle spese di investimento relative tanto alla transizione verde e tanto alla transizione digitale quanto al tema della difesa e dice qual è il nesso tra clima e difesa. Il nesso è l'autonomia strategica che vuol dire rafforzare le proprie catene d'approvvigionamento quando si vuole fare la transizione verde per non passare da una dipendenza dalla Russia verso una dipendenza da Cina, che vuol dire rafforzare la propria tecnologia digitale e che vuol dire rafforzare la propria difesa. 
Perché guardi, investire sulla difesa, anche qui collega Lorefice, cerchiamo di chiarirci, non vuol dire comprare le armi per andare in giro a tentare di muovere guerra a qualcuno, vuol dire essere all'altezza di difendersi da soli. Sa che cosa mi colpisce? Mi colpisce che solitamente quelli che si scagliano contro gli investimenti sulla difesa sono anche quelli che poi denunciano un'eccessiva ingerenza per esempio degli Stati Uniti nelle scelte di politica estera e europea. Le due cose non stanno insieme, collega Lorefice, perché se tu chiedi a qualcun altro di difenderti devi anche sapere che probabilmente non lo farà gratis e che tu hai maggiori difficoltà a difendere i tuoi interessi, quindi sì, autonomia strategica, l'investimento in difesa è un investimento nell'autonomia politica della nazione e dell'Europa. E anche qui le cose bisogna avere il coraggio di dirle come stanno, non si può tenere tutto e il contrario di tutto insieme. O si sceglie di chiedere ad altri di provvedere alla propria sicurezza, o si sceglie di provvedere alla propria sicurezza, sapendo quali sono ovviamente le conseguenze di qualsiasi delle scelte che si fa.
Dopo di che, collega Monti, la ringrazio. Solamente al netto della vicenda del MES, la questione del pacchetto, ho due cose da dire. Sul tema dell'equilibrio di bilancio la ringrazio ma guardi io non credo si possa dire davvero che ci sono componenti della maggioranza che sono riluttanti rispetto a una seria politica di bilancio. Sono riluttanti, sono state riluttanti come sono anche io insomma, come si sa alle politiche di austerità ma sono due cose diverse tant'è che stamattina io dicevo che sono finite le politiche di austerità, ma questo non vuol dire non dover essere seri rispetto anche al modo in cui ti poni all'estero. Io, anche da grande contestatrice dell’austerità, mi sono ritrovata in passato a segnalare che alcuni provvedimenti che i governi prendevano di spesa molto allegra e poco produttiva non è che ci aiutassero poi nelle contrattazioni che andavano fatte. Mentre condivido e condivido invece pienamente il tema del rapporto all'interno del Mercato unico con gli interessi delle altre Nazioni europee, stamattina nella mia relazione io citavo STEP, questo programma presentato dalla Commissione europea che noi immaginiamo come primo passo di un Fondo sovrano europeo, ma in quel primo passo c'è una cosa che questo Governo ha chiesto con forza per rispondere a chi chiedeva un allentamento degli aiuti di Stato per rispondere all'Inflation Reduction Act senza porsi sufficientemente il problema che questo avrebbe creato una disparità tra Paesi che avevano un maggiore spazio fiscale e Paesi che non ne avevano.
Né il problema si poteva risolvere a monte con il Fondo sovrano perché conosciamo i tempi. Un Fondo sovrano richiede molti mesi di contrattazione se non anni e quindi noi non saremmo stati in grado di competere nel momento in cui si allentavano le norme sugli aiuti di Stato. Cosa abbiamo chiesto? Come tutti sanno abbiamo chiesto piena flessibilità nell'utilizzo dei fondi esistenti, che vuol dire recuperare risorse non spese, che vuol dire modificare gli obiettivi delle risorse che sono disponibili, su questo il programma che è stato presentato alla Commissione europea diventa un atto concreto. Poi bisogna continuare a essere assertivi sui tavoli competenti, ma mi pare che in questa fase il Governo abbia lavorato per difendere l'interesse italiano e per fare del suo meglio, anche per garantire il Mercato unico rispetto ad alcune decisioni che venivano prese.
Collega Borghi, sulla Tunisia. Dunque, collega Borghi, io non so, sento delle volte in quest'Aula cose che non rispondono a verità. Non è vero che la Tunisia ci ha sbattuto le porte in faccia. Non è vero che la Tunisia ci ha sbattuto la porta in faccia, è vero che c'è una trattativa in corso, è vero che è già firmata una dichiarazione congiunta, obiettivo che non era scontato, è vero che adesso si sta lavorando per arrivare a una iniziativa più sostanziosa. Io non voglio dare tempi di quando questo accadrà, ma insomma continuiamo a lavorare e mi pare che si fanno passi in avanti molto significativi. E voglio dirle anche che non è vero che noi abbiamo chiesto al Presidente Saied di fare in buona sostanza il gendarme dei migranti per qualche milione di euro. Non è questo l'approccio che lei vedrà quando questo lavoro dovesse andare avanti. L'approccio che lei vedrà è proprio invece un approccio che è quello sul quale stiamo lavorando con la Commissione, che da una parte affronta la questione dei migranti ma dall'altra parla soprattutto di investimenti, parla soprattutto di sviluppo, parla soprattutto di aiutare la Tunisia, le sue imprese, le sue famiglie, i suoi cittadini. Era quello che dicevo stamattina, noi stiamo lavorando soprattutto per aiutare i tunisini e quindi mi dispiace, ma i posti dai quali lei parte non sono attualmente corretti. Io credo che invece vada dato atto al lavoro che il Governo italiano ha fatto da questo punto di vista, dal suo arrivo ad oggi, nel riaprire anche un dialogo che sta diventando quotidiano e quindi del lavoro che il Governo italiano ha fatto su un fronte fondamentale non solo per la questione migratoria, ma per la stabilità del Nord Africa, per la stabilità del Mediterraneo, per la stabilità dell'Unione europea. Credo che se la Presidente von der Leyen e il Primo Ministro Rutte sono venuti con me in Tunisia in una missione che era europea è perché tutti si rendano conto di un tema che è molto strategico e lo dico con garbo e sottovoce, ma credo che il Governo italiano in questo abbia avuto un ruolo non secondario.
Dopodiché, aggiungo, che sono d'accordo sul fatto che il tema degli investimenti proprio sul modello Tunisia in Africa, ne ho parlato lungamente, debba essere strutturale, debba richiedere risorse adeguate, è esattamente il lavoro che stiamo facendo. Quando adesso si apre il tema del bilancio pluriennale dell'Unione europea, l'Italia ha mandato il suo documento di posizionamento dicevo stamattina, uno degli elementi fondamentali di questo elemento di posizionamento è che si deve tenere conto del tema instabilità del Nord Africa, che vuol dire dedicare risorse adeguate a una cooperazione seria con i Paesi africani, che secondo me può essere strategica, come dicevo con il Piano Mattei per l'Africa. Mi dispiace che qui si riesca a fare polemica anche su un progetto strutturale, strategico, di visione che questo Governo ha messo in campo e che ha messo in campo nell'interesse dell'Italia, nell'interesse dell'Africa, nell'interesse dell'Unione europea.
Perché ci sarà una ragione per la quale noi in questi anni abbiamo speso moltissime risorse sulla cooperazione, spese in centinaia, migliaia di microprogetti e quelle risorse non sono riuscite a tornare adeguatamente in termini di stabilità, di crescita e di sviluppo dei Paesi africani. Forse bisogna concentrarsi su un progetto strategico e ci sono alcune questioni strategiche che possono mettere in collegamento gli interessi europei con quelli africani perché, guardi, la cooperazione seria si fa così. La cooperazione seria si fa da pari a pari, si fa quando delle Nazioni condividono delle scelte strategiche e quando si legano grazie a progetti che non sono uno spot, ma diventano un'opera strutturale. È esattamente quello che noi tentiamo di fare con il tema del piano Mattei per l'Africa, che non è una cosa che possiamo fare o vogliamo fare da soli, è un progetto pionieristico sul quale cerchiamo di coinvolgere l'intera Unione europea. Perché? Perché per esempio, come ho detto anche qui diverse volte, l'Africa è potenzialmente un enorme produttore di energia e segnatamente di energia pulita. L'Europa oggi ha un problema di approvvigionamento energetico, non irrilevante. Le due cose possono essere messe insieme in un progetto strategico? Sì, assolutamente sì. Noi possiamo, con adeguati investimenti, con un po' di intelligenza, con un po' di visione e con progetti che non si fermano dopo tre mesi o dopo sei mesi, aiutare l'Africa finalmente a vivere di risorse delle quali dispone e che purtroppo molto spesso sono state invece depredate a quei Paesi, salvo poi andare lì a fargli le lezioni e il paternalismo. Può produrre energia per le sue società, può far crescere i suoi interessi strategici, la sua economia e il suo benessere.
Noi possiamo, per la parte che non serve all'Africa, approvvigionarci perché abbiamo un problema di approvvigionamento particolarmente nell'Europa del Centro-Nord, l'Italia può essere particolarmente interessata banalmente perché è “porta”.
E allora il Piano Mattei per l'Africa, guardate, lo dicevo stamattina, ci sono una serie di progetti che sono già sul campo, noi lo presenteremo appunto in autunno definitivamente, è un progetto complesso, strategico, molto importante ma alcune infrastrutture di collegamento sulle quali lavoriamo, il cavo Elmed, il collegamento elettrico con la Tunisia, sbloccati i finanziamenti, il SoutH2 Corridor, ci sono diverse questioni infrastrutturali sulle quali lavoriamo senza poi le infrastrutture di collegamento tutto questo non funziona e non succede. Poi certo se si pensa che un progetto del genere possa essere realizzato in sei mesi si capisce la differenza tra me e chi lo sostiene su cosa sia un progetto strategico. 
Collega Spagnoli, volevo dire solamente una cosa. Collega Spagnoli diceva che in realtà, insomma, sì, vabbè, voi governate, ma vincete solo perché siete uniti mentre gli avversari sono divisi. In Molise non mi è sembrato che sia andata così, collega. Ma lo dico perché un po’ mi incuriosisce questa idea di democrazia, nel senso che io ricordo quando si sosteneva che fosse normalissimo che persone che avevano perso le elezioni stessero al Governo, adesso ci sono persone che hanno vinto le elezioni che stanno al Governo e si dice non hanno la maggioranza. Tesi un po' difficili da sostenere entrambe.
Belt and Road Initiative. Collega Borghi, lei sa bene che l'adesione alla Nuova Via della Seta non è stata come una decisione dell'attuale Governo. Credo che lei ricordi anche, quale fosse al tempo la posizione della sottoscritta. Credo che, come ho affermato e come ribadisco, si possano avere ottime relazioni con la Cina senza per questo partecipare a un progetto, far parte di un piano strategico. Del resto, una cosa che mi ha colpito molto è che, paradossalmente, noi siamo l'unica Nazione che sta all'interno, in Europa, che sta all'interno della Via della Seta, ma non siamo affatto la Nazione che ha il maggiore ritorno nel commercio e nei rapporti con la Cina e questo davvero è un paradosso. Dopodiché, però, le valutazioni sono in corso, c'è ancora tempo per verificare la decisione. Credo che sia una questione che va maneggiata con delicatezza, con cura, con rispetto e anche coinvolgendo il Parlamento, perché su queste materie credo che anche il ruolo del Parlamento e sentire quelle che sono le posizioni del Parlamento sia importante. Quindi su questioni così delicate e importanti io non premerei per accelerare, premerei per trovare soluzioni che siano le più valide possibile nella difesa dei nostri interessi nazionali. Qualcuno diceva, mi dispiace, non ho segnato il nome e non ricordo, relativamente al Patto di migrazione e asilo, sul quale ho ampiamente parlato questa mattina, che in realtà il Patto è un compromesso al ribasso e che la ragione per la quale noi non abbiamo potuto fare di più è che siamo collegati e amici dell'Ungheria di Orban. Mi corre l'obbligo di segnalare ai colleghi che l'Ungheria ha votato contro l'immigrazione e asilo e noi abbiamo votato a favore.
Sapete perché? Perché in questa Nazione c'è qualcuno che non decide in base a quello che gli viene indicato da altre Nazioni, ma decide in base al proprio interesse nazionale. Se io sono d'accordo, sono d'accordo, se non sono d'accordo, non sono d'accordo. La politica degli Stati nazionali non si legge con una lente così schematica e del resto chi conosce un po' la politica europea ed è abituato a conoscere più di quanto la propaganda delle volte imponga, sa benissimo che all'interno del Consiglio europeo le alleanze sono variabili, perché si saldano soprattutto sulla base della difesa degli interessi nazionali, che gli altri fanno e che facciamo anche noi e quindi ci sono delle volte che siamo d'accordo e ci sono delle volte che non siamo d'accordo e questo è il modo giusto per seguire la politica a livello internazionale.
Per questo io oggi così faccio e per questo ieri contestavo a chi mi sembrava facesse più quello che dicevano i suoi alleati politici che non quello che fosse di interesse della propria Nazione e non ero d'accordo e l'ho detto tante volte. Dopodiché il collega Del Rio, e mi pare che ho concluso, dice che l'opposizione non lavora contro il Governo. Bene, bene, nel senso che non lavora contro il Governo nelle dinamiche che vengono discusse al Consiglio europeo, che vengono discusse in Europa e cioè che c'è una preminenza della difesa dell'interesse nazionale rispetto al nostro, legittimo, dibattito politico interno. Le voglio citare una cosa che accadeva qui questa mattina.
Se ritrovo il nome del collega che mi aveva dato della vecchia, com'è? Nicita. No, scherzo, collega. Era una battuta, ma l'avevo letta la cosa politica. Però le ho promesso una risposta, perché il collega Nicita, stamattina parlando di altro, non era in questo dibattito, ma insomma è il Senato della Repubblica e quindi era una materia europea che lui discuteva. Il collega Nicita, in riferimento al tema del cambio di governance della RAI, in riferimento ad altre materie, evocava la questione dello Stato di diritto, evocava il rischio che la Commissione europea potesse, nei confronti dell'Italia, bloccare le risorse del PNRR perché noi abbiamo cambiato la governance della RAI. Ora, va detto colleghi che nel merito, se la Commissione europea non è intervenuta fino adesso sulla RAI difficilmente interverrà. Cioè, se non è intervenuta quando per la prima volta nella storia d'Italia, nel Consiglio di amministrazione della RAI, non era rappresentata l'unica opposizione esistente nel Governo della Nazione, difficilmente interviene adesso perché si cambia la governance della RAI. Ma non è questo il tema che mi interessa. Il tema che mi interessa è che questo tema dello Stato di diritto io lo sento tornare spesso. E lo sento tornare da esponenti della sinistra di vario genere, parlamentari, opinionisti. E a me, dico con onestà colleghi, suona come un incitamento alla Commissione europea. Cioè, è come se una parte della sinistra, nella speranza di colpire il Governo, cercasse di accendere i riflettori su un problema, che sa che non esiste, per tentare di colpire il Governo, magari mandarlo a casa. Voi vi rendete conto di quanto questo sarebbe grave? Vi rendete conto di quanto sarebbe grave chiedere un intervento esterno bloccando all'Italia le sue risorse e i suoi diritti semplicemente perché non si è grado di combattere questo governo facendo opposizione.
È su queste cose che bisogna capirci. È su queste cose che secondo me si supera il limite, che è il limite che intercorre tra il fatto che noi possiamo dividerci quanto vogliamo qui dentro e ci divideremo sempre. Del resto io sono la prima che risponde a tono, lo sapete, non sono una persona che si è mai nascosta, non mi vedrete mai... Stamattina qualcuno si diceva scioccato in aula perché mi ero appassionata nella replica, non mi vedrete mai paludata come magari vi aspettereste. E penso che dovrò preoccuparmi di più quando invece non riuscirò a mettere la stessa passione in quello che faccio. E per carità non si può dire a me e non potrei mai chiedere io che non ho fatto sconti dall'opposizione di non fare l'opposizione, come va fatta, come io ritengo che vada fatta, con decisione, senza peli sulla lingua, non lo chiederei mai.
Però è cosa diversa, chiedere il sostegno esterno contro l'Italia. Questo è un limite sul quale, confido, saremo tutti d'accordo. Prima viene l'interesse dell'Italia, prima vengono i diritti della Nazione e poi vengono gli interessi di partito.
Grazie.
",2023-06-28,https://www.governo.it/it/articolo/consiglio-europeo-del-29-e-30-giugno-lintervento-di-replica-al-senato-della-repubblica
"Consiglio europeo del 29 e 30 giugno, l'intervento di replica alla Camera dei Deputati","Presidente, 
ringrazio lei e ringrazio i colleghi che sono intervenuti. Io cercherò di essere sufficientemente breve, perché come sapete sono attesa, insieme ai Ministri competenti, al Quirinale per il tradizionale pranzo che si svolge prima del Consiglio europeo e vorrei riuscire ad ascoltare le dichiarazioni di voto come credo sia doveroso fare. Quindi mi concentrerò soprattutto sulle cose che meritano una risposta, sulle cose sulle quali non sono d'accordo: mi perdoneranno particolarmente alcuni colleghi della maggioranza, se interventi che ho condiviso non verranno citati.
Voglio dire al collega Cesa, che è intervenuto per primo, che sono d'accordo su quanto suggeriva Helmut Kohl, di non governare guardando ai sondaggi. È esattamente quello che cerchiamo di fare ma è, dobbiamo ricordarlo, un privilegio che hanno solamente governi che si possono permettere un orizzonte lungo, che sanno che possono essere giudicati alla fine del loro lavoro di 5 anni. Ed è esattamente quello che noi stiamo facendo, cercando soluzioni che hanno bisogno di tempo, ma che diventano strutturali. C'è però, collega Cesa, un sondaggio che occorre guardare settimanalmente, e anche questo stiamo facendo: i dati che ci interessano, i dati che mi interessano sono quelli relativi all'economia. E i dati dicono che la nazione che negli ultimi anni è stata fanalino di coda per crescita in Europa, oggi è stimata per essere la nazione che crescerà di più, che noi abbiamo raggiunto record del tasso di occupazione, del numero di occupati, del numero di contratti stabili; che un metro, che non è stato in passato utilizzato da me ma da altri, quello dello spread, vede oggi una situazione di tranquillità sui mercati finanziari maggiore di quella che si aveva lo scorso anno. Questi sono i dati che dobbiamo continuare a monitorare per capire se il nostro governo sta facendo bene il suo lavoro.
Il collega Rosato diceva in buona sostanza, riferendosi alla sottoscritta, “coglie l'importanza delle sfide comuni in Europa”. Non so se ci fosse una sottintesa polemica a dire “ha cambiato idea”, perché nel caso dovrei spiegarle che non è così. Esattamente: colgo l'importanza delle sfide comuni, purché siano sfide strategiche. È quello che sta accadendo oggi, collega Rosato. Lo dicevo nel discorso: quando l'Unione europea che nasceva come Comunità economica del carbone dell'acciaio - cioè nasceva per mettere in relazione, l’ho detto altre volte, proprio una strategia comune in termini di approvvigionamento energetico, di approvvigionamento di materie prime - si accorge dopo anni e anni che è esposta, che non ha controllato le catene di approvvigionamento fondamentali, che è troppo dipendente e corre ai ripari,  vuol dire che forse qualcosa non ha perfettamente funzionato in passato. E che cosa non ha funzionato in passato? Tante volte lo abbiamo denunciato. Non ha funzionato che noi, mentre avevamo normato e normavamo ogni singolo microbo aspetto della vita dei cittadini, non ci accorgevamo di quali fossero le scelte strategiche fondamentali che andavano portate avanti. E allora quello che in questi anni noi abbiamo rivendicato, e per questo siamo stati definiti spesso dei nemici dell'Unione europea, era un principio che è scritto nei Trattati e che non è stato applicato sempre, ovvero il principio di sussidiarietà.
Non si occupi, Bruxelles, di quello di cui si può meglio occupare Roma; e non faccia Roma, da sola, quello per cui serve Bruxelles.
Ma non è esattamente quello che è stato fatto ed è la ragione per la quale oggi - e sono contenta di questo cambio di passo, sono fiera di tentare di dare una mano in questo senso - è cambiato l'approccio. E allora noi dobbiamo essere consapevoli del fatto che quando qualcuno cercava di accendere i riflettori su alcune necessità, su alcune mancanze, non lo faceva perché era nemico, lo faceva perché gli amici veri sono quelli che ti dicono le cose come stanno, non sono quelli che ti dicono sempre di sì.
Sull’immigrazione l’onorevole Rosato richiama alla sobrietà. Io ho usato nel mio intervento di oggi toni estremamente sobri, a meno che lei non si riferisca agli scafisti perché con quelli non ritengo che servano toni sobri.
Mentre sul Mes - così approfitto partendo dal primo che ne ha parlato, che è l'onorevole Rosato, ma poi è stato citato da altri - io nel merito non ho cambiato idea. Ma quello che vi ho chiesto stamattina, e quello che vi ho posto stamattina, non è un tema di merito, è un tema di metodo che, indipendentemente dall'idea che ciascuno di noi ha sulla utilità o meno del Mes, sulla capacità salvifica dello strumento, è capire se questo sia il momento, ma non per me, per questo Parlamento che è chiamato - perché questo è il suo ruolo - a difendere l'interesse nazionale italiano, per discutere questa materia. Questa è la questione che vi pongo, indipendentemente da quello che si può pensare: ha senso che noi procediamo a una ratifica senza conoscere quale sia il contesto, senza conoscere come lo strumento del quale stiamo dibattendo si inserisce nella logica più generale, senza sapere qual è la riforma della governance del patto di stabilità, senza sapere che cosa è accaduto sull'unione bancaria, senza sapere che cosa è accaduto sulla garanzia dei depositi, su mille questioni che sono aperte e che secondo me è corretto me è corretto porre sul tavolo nella loro completezza?
Questo è, non è tattica. Guardi io sono una persona che è sempre stata abituata a assumersi le sue responsabilità e questo farò anche in questo senso e anche in questo caso, ma voglio cercare come sempre di difendere al meglio possibile l'interesse nazionale italiano. E io dico a tutto il Parlamento che discutere adesso questo provvedimento non è nell'interesse nazionale italiano. Questa è la questione che ho posto, dopodiché ognuno farà le proprie scelte e ognuno se ne assumerà la responsabilità. 
Allora il collega Provenzano fa un riferimento che mi ha molto colpito, che riguarda il tema della modifica del patto di stabilità, delle trattative che noi abbiamo aperto con la Commissione europea, perché – dice -  “ma lei veramente pensa di poter portare a casa una riforma vantaggiosa, per esempio in tema di nuova governance, con gli alleati con i quali si accompagna in Europa?”. Scusi collega Provenzano, lei mi sta dicendo che la Commissione europea decide come trattarti in base a valutazioni di carattere politico? Che le valutazioni che la Commissione europea fa non sono nell'interesse degli Stati nazionali ma nell'interesse dei partiti politici? Perché quella che lei fa, in questo caso, è un’accusa molto grave nei confronti della Commissione, che io non mi sento di condividere. Non mi sento di condividerla esattamente come non mi sento di condividere l'approccio che ho sentito da molti, sempre in riferimento alla Commissione europea, sul tema della Tunisia.
Onorevole Boldrini, per carità di Patria, non entriamo sul tema delle autocrazie perché le lezioni da quelli che andavano a braccetto con la Cuba comunista di Fidel Castro e con tutte le altre dittature comuniste del mondo di oggi non le accetto. Grazie. 
Ma quello che voglio dire è: quando si accusa il Governo italiano, in Tunisia, di trattare con il dittatore, vi siete resi conto che in Tunisia sono stata con la Presidente della Commissione europea e con il Primo Ministro olandese? Quindi mi state dicendo che sono così brava, che ho convinto la Commissione europea a trattare con un dittatore? No. E non state dicendo che l'Unione europea tratta con dei dittatori per assecondare con piacere la Meloni. Quindi, consiglio cautela sulle parole che vengono utilizzate rispetto a queste materie. Quello che stiamo cercando di fare con la Tunisia è impedire che una nazione, che è oltretutto nostra dirimpettaia, vada in default. Questo cerchiamo di fare e cerchiamo di farlo per i cittadini della Tunisia. E a voi non interessa, perché voi fate tutta una questione politica, ma quello che noi stiamo facendo è avere un approccio diverso con i Paesi africani, un approccio che non sta lì a spiegarti come funziona il mondo e poi magari ti frega le risorse, un approccio di cooperazione serio, un approccio da pari a pari, di sviluppo. Questo è quello che vogliamo fare.
E guardate, sul Piano Mattei - che verrà formalmente presentato nella sua versione definitiva in autunno, quando noi avremo diversi appuntamenti, tra cui la Conferenza Italia-Africa, con il coinvolgimento anche in atto dei Paesi che sono coinvolti - mi dispiace che si dica “no, non esiste niente” perché, per carità, offrirei volentieri qualche elemento in più, ma ho spiegato diverse volte che l'idea che noi abbiamo in mente è quella di concentrare le nostre risorse in materia di cooperazione, ma anche coinvolgere l'Unione europea su questo progetto, di aiutare lo sviluppo dei Paesi africani particolarmente consentendo loro di sviluppare quello che hanno, di vivere con ciò che hanno. E in alcuni casi, in tema di materie prime, in tema di energie, questi interessi possono essere convergenti con i nostri. Lo dicevo in apertura. Chiaramente tutto quello che si fa deve servire in primo luogo ai Paesi africani ma, in secondo luogo, per esempio – e l'ho detto tante volte -, è una scelta strategica fondamentale lavorare insieme sulla produzione energetica, particolarmente su quella verde perché sì, l'Africa ha le condizioni ideali per ricevere degli investimenti, per sviluppare la produzione di energia, particolarmente di energia pulita. E quello che noi stiamo facendo a 360 gradi è poi lavorare alle infrastrutture di collegamento, perché la parte che non serve all'Africa possa servire all'Europa. 
E allora, per esempio - “non c'è niente!” - abbiamo sbloccato il finanziamento del cavo che elettricamente deve collegare la Tunisia all'Italia, il famoso Elmed, lavoriamo sul SoutH2 Corridor che serve invece al collegamento tra l’Italia e su fino alla Germania, alle nazioni che hanno un maggiore problema di approvvigionamento energetico. Lavoriamo alle infrastrutture interne, questo si era già cominciato a fare - penso al “bottle-neck”, al problema che abbiamo nella trasmissione dell'energia in Italia e alle infrastrutture sulle quali dobbiamo lavorare. Questo è il lavoro che stiamo facendo e credo che sia un lavoro sul quale penso che, almeno su questo, dovremmo essere d'accordo. Penso che il fatto stesso che l'Italia oggi abbia una cosa che non ha avuto spesso in passato, cioè una strategia - sceglie dove stare nel mondo, sceglie su quali priorità lavorare e lavora giorno dopo giorno su quella priorità -, sia una cosa che può aiutare la nostra centralità e il nostro sviluppo. 
Sempre riferito al collega Provenzano, c'è un'altra cosa che devo aggiungere oltre alla Tunisia, che è il tema della Libia. Anche di questo adesso veniamo accusati e mi pare d'obbligo ricordare che il Memorandum Italia-Libia fu stipulato dal Presidente Gentiloni, che il dossier fu seguito dal Ministro Minniti e oggi ci si dice che è abbastanza discutibile dialogare con queste persone. Quindi, in buona sostanza, il messaggio sarebbe che alcuni lo possono fare e altri no. Non mi sembra una grande strategia. Sì, sono cambiate le cose. In effetti sono cambiate le cose che oggi al Governo non c'è più il PD e quindi le cose non si possono fare.
Dicevo al collega Vigna che condivido ogni parola di quello che ha detto, particolarmente in tema di politiche green. A differenza di quello che ho sentito dire anche stamattina, non vogliamo affatto affossare la transizione. Il punto è che però non vogliamo affossare neanche l'Italia, cioè cerchiamo di trovare un equilibrio serio, intelligente, tra la sostenibilità ambientale e la sostenibilità economica e sociale. E guardate, mi pare che la serietà del nostro approccio - forse serviva qualcuno che ponesse questi temi con chiarezza o magari con maggiore forza - stia piano piano prendendo piede. Immagino che i colleghi abbiano visto gli ultimi voti nelle Commissioni competenti e il Parlamento europeo su queste materie. Insomma, mi pare che piano piano ci si renda conto che su queste materie l'approccio non può essere ideologico perché, come tante volte abbiamo detto, si rischia di fare molti danni. Al contrario, deve essere un approccio pragmatico. E l’approccio pragmatico è esattamente quello che lei citava: la neutralità tecnologica. E torniamo anche qui al principio della sussidiarietà. È giusto che la Commissione europea dia degli obiettivi. Noi rispettiamo quegli obiettivi, li condividiamo. Ma come raggiungiamo quegli obiettivi deve essere lasciato anche alle specificità, alla tecnologia, agli investimenti, alla storia, alla competenza degli Stati nazionali. E su questo mi pare che non siamo soli in Europa perché in tanti oggi con noi - tant'è che poi il principio è entrato nelle norme - difendono il principio della neutralità tecnologica. 
Collega Della Vedova, mi accusa di attaccare l'indipendenza della Banca Centrale Europea per aver detto che c’è il rischio che l'aumento dei tassi nel nostro contesto economico - che non è lo stesso di altri continenti - non sia esattamente, non dico risolutivo nella lotta all'inflazione ma che possa in qualche maniera creare ulteriori squilibri. Non so perché lei intenda questa cosa un attacco alla indipendenza della Banca Centrale Europea. Io difendo l'indipendenza della Banca Centrale Europea e difendo il mio diritto a valutare le decisioni che vengono prese perché questo è il ruolo della politica, collega Della Vedova. Il ruolo della politica non è dire “sì” acriticamente, siamo d'accordo su tutto, il ruolo della politica è cercare di offrire il proprio punto di vista. Io ritengo che sia nella mia responsabilità venire in Aula e spiegare al Parlamento italiano qual è la posizione che l'Italia ha tenuto su questa materia nelle sedi competenti. È quello che ho fatto e quindi il tema di attaccare l'indipendenza della Banca Centrale Europea è, dal mio punto di vista, abbastanza “curioso”.
Collega Fratoianni. In riferimento all'immigrazione dice “da cosa dobbiamo difenderci? Dai bambini che muoiono?”. No, collega Fratoianni, dobbiamo difenderci dai trafficanti che li uccidono. Che hanno fatto miliardi di euro sulla pelle di quei bambini e di quelle persone sfortunate mentre i vostri occhi erano rivolti altrove. Da questo vogliamo difenderci.
Collega Scerra, ho alcune cose da dire: il tema dei ricollocamenti, il Patto di migrazione-asilo. È evidente che i ricollocamenti - questo lo dico anche alla Presidente Boldrini - non sono mai stati la nostra priorità per quello che riguarda il nostro governo. Continuo a spiegare che il tema per me non è come li distribuiamo all'interno dell'Unione europea, il tema per me continua a essere come cerchiamo tutti insieme di lavorare per fermare le partenze. Perché il tema dei movimenti secondari, se non si affronta a monte quello dei primari, non si risolverà mai. Quindi, questa non è la priorità dell'impegno italiano. Abbiamo fatto del nostro meglio per migliorare regole che erano ormai addirittura deleterie per noi e mi pare che sia passato questo messaggio. E quindi il tema non è “ti pagano o non ti pagano”, il tema è che noi mettiamo le risorse per la dimensione esterna, quindi per affrontare il problema prima che arrivi da noi. Perché io non ho mai pensato, come hanno pensato altri, che la questione si dovesse semplicemente tentare di scaricare su un'altra nazione. Non la risolvi così, la risolvi se cerchi un punto di contatto che affronti la questione per tutti. Ed è quello che noi stiamo facendo chiedendo aiuto sulla dimensione esterna ed è - se mi consentite - una politica un po' più seria che dire “noi facciamo entrare tutti ma poi ve li dovete prendere voi”, quando magari altri difendono i confini esterni dell'Unione europea. L’ho sempre sostenuto ed è quello che sto facendo.
PNNR. Intanto alcuni elementi di chiarezza. È vero, in Europa si è scelto di aprire all'utilizzo delle risorse del PNRR anche per l'acquisto di armi. Mi pare che il governo italiano abbia, nello spazio di cinque minuti rispetto alla decisione, chiaramente garantito, dichiarato - e lo ribadisco anche io qui in aula - che non intende in alcun modo utilizzare le risorse del PNRR per questo scopo. Noi vogliamo utilizzare le risorse del PNNR per le scelte strategiche che stiamo sostenendo; vogliamo spendere le risorse del PNRR in modo veloce, in modo efficace. Voglio dire anche al collega Scerra che non ho alcun problema a discutere le modifiche eventuali che presenteremo e il REPowerEU entro il 31 agosto con questo Parlamento. Sono contenta che oggi vi rendiate conto di quanto sia importante il ruolo del Parlamento perché ricordo che quando è stata approvato il PNRR il Parlamento non l'ha neanche potuto leggere, ma al tempo si riteneva che andasse bene così. Invece io sono convinta che il PNRR debba avere anche un confronto con il Parlamento e volentieri rispondo a questa sollecitazione. Dopodiché il collega Scerra fa una valutazione che mi ha molto incuriosito, cioè dice che in pratica noi cerchiamo di non spendere i soldi del PNRR per affossare l'integrazione europea. Una strategia intelligente, è quella che utilizzerebbe lei? Lei capisce che questa cosa non è molto sensata. Non è molto sensato che noi diciamo che abbiamo delle risorse ma non le vogliamo spendere sperando che questo affossi l'Europa. Affosserebbe ovviamente molto più noi che l'Europa, quindi le comunico che io non arrivo a questi livelli neanche di immaginazione.
Dopodiché, sulla politica dell'austerità ho detto che cosa pensavo in apertura: il tempo della politica dell'austerità è finito, per quello che ci riguarda, è un tempo che va superato. Quindi, collega Scerra, no all'austerità ma anche no a buttare soldi per comprare consenso, come è stato fatto qualche volta in questi anni.
Sulla pace in Ucraina ho sentito molti interventi, ma guardate su questo, fermo restando che sono d'accordo sul fatto che l'Europa debba avere una propria iniziativa, è oggetto dei dibattiti che noi stiamo facendo in queste ore, è oggetto della nostra attenzione, così come ovviamente l'Italia e il governo italiano hanno fatto tutto quello che era possibile per favorire, aiutare e per sostenere la missione che il Cardinale Zuppi ha portato avanti su indicazione di Papa Francesco. Dopodiché, però, siamo sempre al tema, questo dibattito noi l’abbiamo fatto tante volte. Io credo e continuo a essere convinta del fatto che il modo più serio, al di là della propaganda, per favorire una pace e una apertura negoziale tra le parti, sia mantenere equilibrio tra le stesse; lo strumento più efficace per costringere a negoziare è che ci sia equilibrio tra le forze in campo. Tante volte l'ho detto e tante volte lo ripeto perché, signori, se noi non avessimo aiutato gli ucraini come abbiamo fatto finora non ci sarebbe stato bisogno di nessun tavolo di pace perché ci sarebbe stata un'invasione. 
Questo è il tema. Questo è il tema sul quale non si scende nel merito. Io ho già chiesto a voi in altre occasioni quali sono le condizioni che secondo voi andrebbero accettate: il riconoscimento dei referendum che sono stati fatti su pezzi di territorio ucraino, ecc. Nessuno mi fa mai una proposta concreta, perché se mi fate una proposta concreta vi dico che cosa ne penso, atteso che continuo a ritenere che la cosa più seria per la pace la stiamo facendo adesso. Però, vedete, alla fine la verità non la si vuole dire. Qualche sera fa mi imbatto in una trasmissione televisiva nella quale De Masi, filosofo di riferimento del MoVimento 5 Stelle, a un certo punto, in buona sostanza, in riferimento alla posizione del MoVimento 5 Stelle sul tema dell'Ucraina, dice che è meglio vivere sotto una dittatura che morire. E cade la maschera e si fa strage, in una parola, di secoli di storia in cui libertà, democrazia e tutti i valori della nostra civiltà sono stati costruiti con il sacrificio di chi era pronto a sacrificarsi per costruirli, e si fa strage della scelta che hanno fatto Paolo Borsellino, Giovanni Falcone e quelli che hanno combattuto la mafia. Io non credo che sia meglio vivere sotto una dittatura che morire. Io penso che noi dobbiamo lavorare perché le persone possano vivere libere. Questa è la differenza tra quello che stiamo facendo noi è quello che proponete voi.
Grazie
",2023-06-28,https://www.governo.it/it/articolo/consiglio-europeo-del-29-e-30-giugno-lintervento-di-replica-alla-camera-dei-deputati/23012
"Intervento del Presidente Meloni all'evento ""Giornata mondiale contro le droghe""","Buonasera a tutti
grazie davvero a tutti i nostri relatori, ai nostri testimonial, a Gianni, a tutte le persone che sono presenti, al Sottosegretario Mantovano.
Un saluto particolare al Presidente della Camera, al Vicepresidente del Senato, ai Ministri.
Voglio dirvi che sono sinceramente contenta di essere qui oggi con tanti ragazzi, tante ragazze per celebrare insieme la 36esima Giornata mondiale contro la droga istituita dalle Nazioni Unite nel 1987.
Sono felice per il significato - passatemi il termine - quasi rivoluzionario che ha essere qui oggi: governo, istituzioni, testimonial, settore pubblico, privato sociale, comunità terapeutiche, esperti del settore ma soprattutto famiglie, giovani, insegnanti. Perché sì, noi abbiamo una giornata mondiale contro le droghe, ma particolarmente negli ultimi anni attorno a questa scadenza c'è stata sostanzialmente soprattutto indifferenza. Allora non è scontato essere qui oggi perché, banalmente, non è avvenuto in passato.
Si è preferito tenere i riflettori spenti sul tema della droga, sul fenomeno che pure era sotto gli occhi di tutti: essere crescente delle dipendenze patologiche. Su un'emergenza della quale noi fingiamo di accorgerci solamente quando arriva la tragedia, con un’indignazione a intermittenza che dura lo spazio di una notizia, il tempo necessario a piangere la vittima di quella tragedia e che poi scompare molto spesso senza neanche citare la causa che ha portato a quella tragedia, cioè la droga, cioè la dipendenza - lo abbiamo visto anche in questa settimana - perché farlo comporterebbe inevitabilmente un esame di coscienza su come è stata trattata questa emergenza. 
Perché di fatto è come se noi considerassimo la droga alla stregua di una calamità, alla stregua di qualcosa che è imprevedibile, che è imprevisto, che è inevitabile.
Però è un atteggiamento ipocrita, perché le cose vanno chiamate con il loro nome. Perché quello che accade continuamente non è inevitabile ed è tutt'altro che imprevedibile. Quello che accade è stato tollerato, banalizzato quando non addirittura propagandato. 
Noi viviamo nel cinico paradosso di una vulgata che spaccia la droga - lo diceva anche il Sottosegretario Mantovano, l'hanno detto in molti - come una forma di libertà. Davvero non riesco a capire come si faccia a considerare libertà qualcosa che ti rende schiavo.
Torno alla citazione più bella che ho letto della parola libertà, l'ho già citata in passato. Dice un filosofo francese che si chiama Gustave Thibon che l'uomo non è libero nella misura in cui non dipende da niente, da nessuno, è libero nella misura in cui dipende da ciò che ama ed è schiavo nella misura in cui dipende da ciò che non può amare. Ora, ditemi: chi è dipendente dalla droga la assume per amore o la assume per costrizione? E come si può amare una costrizione? E come la si può considerare una forma di libertà? 
Non ho mai amato l'ipocrisia, non mi considero una persona ipocrita. So che l'ipocrisia a volte è comoda, molti spesso lo sanno e agiscono di conseguenza. E allora voglio ribadire alcuni concetti che considero abbastanza semplici, ben sapendo che in questo tempo quando tu dici delle cose lapalissiane, quasi banali, molto spesso diventi oggetto di polemica, non mi difetta l'esperienza. E su questo io sono una persona abituata a difendere ciò in cui crede.
Punto primo: la droga fa male sempre e comunque. Ogni singolo grammo di principio attivo che consumi si mangia un pezzo di te. Non importa quanto grande o piccolo sia, si mangia un pezzo di te. Ti promette qualcosa che non può darti e ti chiede in cambio qualcosa che non potrà mai restituirti. E questo sul piano fisico e non solo: perché quando tu ti convinci che hai bisogno di quella sostanza per essere all’altezza, per superare una prova, per essere accettato, stai sostanzialmente dicendo a te stesso che sei sbagliato. Stai rinunciando a metterti alla prova, ti stai nascondendo. In una parola stai rinunciando a vivere davvero.
La droga ti illude che può rendere migliore la tua vita ma in realtà quello che fa è impedirti di vivere quella vita fino in fondo. Ti illude che può renderti più forte ma in realtà ti indebolisce passo dopo passo sempre di più.
Di conseguenza, seconda cosa banale da dire: le droghe fanno male tutte. Non ci sono distinzioni sensate da questo punto di vista. Chi vi racconta che in fondo ci sono delle droghe che non hanno delle conseguenze vi sta dicendo una menzogna e lo sa. Dire che le droghe sono tutte uguali e che addirittura ci sarebbero droghe che possono essere usate senza problemi è un inganno che sulla nostra società ha prodotto delle conseguenze pesantissime.
Dicevano che rendendo meno trasgressivo agli occhi dei giovani l'uso di alcune sostanze - di fatto chiudendo un occhio, quasi accettandole - ne sarebbe diminuita la diffusione. Le cose non sono andate così, non sono io a dirlo, sono i freddi i numeri della realtà. Ringrazio gli esperti per i numeri e le esperienze che hanno portato.
L'età media nell'uso della droga si abbassa sempre di più. L'Italia ha scalato le classifiche europee nell'uso di cannabis tra gli studenti, la polidipendenza è sempre più diffusa tra i giovanissimi e ciascuna di quelle sostanze oggi è sempre più aggressiva. Questa è un'altra cosa della quale non si parla: in uno spinello di oggi c'è una percentuale di THC, cioè di principio attivo, che è enormemente più grande della quantità di principio attivo che c'era nello stesso spinello di 20, 30, 40 anni fa. E allora, si può davvero definire leggero qualcosa che ha al suo interno il 25%, il 37%, fino al 78% di principio attivo?
Terzo: questo governo non intende voltarsi dall'altra parte, non intende ignorare questa emergenza ma la vuole affrontare con coraggio, con determinazione. E certo, anche per noi, come per altri, sarebbe molto più comodo sul piano del consenso fare finta di niente: ammiccare alle dipendenze per sembrare anticonformisti; accaparrarsi così le simpatie di tanti. Ma, guardate, io penso che non ci sia niente di più anticonformista che dire le cose come stanno, assumendosi la responsabilità di quello che si dice.
Una politica seria che ai giovani non riesce a dare risposte adeguate sull’istruzione, a dare risposte adeguate sul lavoro, a garantire il merito, a offrire opportunità, che non riesce a stare loro accanto e che in cambio dice “Vabbè però fumati una canna” non sarà mai la mia politica. Penso che l'approccio debba essere diverso e voglio dire che è finita - per quello che mi riguarda e fin quando ci sarà questo governo - la stagione dell'indifferenza, della sottovalutazione, della normalizzazione, del lassismo, del disinteresse. Ci siamo assunti questa responsabilità. Il messaggio che vogliamo lanciare oggi è che lo Stato intende fare la sua parte per combattere un fenomeno che è fuori controllo.
Io non ricorderò ancora dati, sono stati ampiamente ricordati, li conoscete meglio di me.
[Interruzione per contestazioni in aula, il Presidente Meloni replica a voci in parte inaudibili]
Il messaggio che lanciamo oggi è che lo Stato intende fare la sua parte, credo sia oggettivamente intollerabile per qualsiasi Nazione civile dover vedere bambini che vengono ricoverati in ospedale per avere assunto accidentalmente droga che era stata lasciata incustodita dai loro genitori, o vedere neonati che vengono al mondo in crisi da astinenza, che si devono mantenere a metadone appena nati. Io penso che chi si gira dall'altra parte o chi dice che va bene così, obiettivamente, abbia un problema, dovrebbe avere un problema di coscienza, per quello che noi stiamo vedendo nella nostra quotidianità. 
Allora, per tutte queste ragioni, fin dal nostro insediamento, abbiamo deciso con nettezza di invertire la rotta. Sì, abbiamo l'idea chiara su quale debba essere l'approccio rispetto a questa tematica. Il Sottosegretario Mantovano - al quale ho affidato questa delega del Dipartimento, sapevo quanto la sua esperienza, la sua conoscenza del settore, avrebbero fatto la differenza, rappresentato un valore aggiunto - vi ha raccontato molto del lavoro che abbiamo fatto finora e che intendiamo fare. Dall'ampliamento delle competenze del Dipartimento, alla necessità di istituire un fondo autonomo che sia dedicato a tutte le dipendenze patologiche. 
Noi siamo solo all'inizio del nostro lavoro e sia chiaro che è un lavoro che vogliamo fare con chi quel lavoro lo fa ogni giorno, con chi ha molto da insegnare alla politica, perché vive sul campo con la propria esperienza un fenomeno che è in costante evoluzione e che deve essere ogni giorno studiato e sul quale ogni giorno c'è bisogno di aggiornamento. Noi vogliamo in buona sostanza, questo pure Alfredo lo diceva bene, rimettere al centro la persona umana e rimettere lo Stato, le istituzioni, i servizi, ad ascoltare i bisogni delle persone con un approccio che inevitabilmente deve essere multidimensionale, multidisciplinare. 
E anche questo, guardate, è un cambio di paradigma, perché noi in questi anni abbiamo visto farsi sempre più strada nella nostra società quella che Papa Francesco ha tante volte denunciato come “cultura dello scarto”. Una cultura infame che ti considera utile solamente a parametri dati e che tende a lasciarti ai margini se, di fatto, non corrispondi ai canoni del perfetto produttore o del perfetto consumatore. Così gli anziani vengono trattati come scarti proprio quando avrebbero più esperienza da dare. I disabili spesso vengono trattati spesso come scarti come se non avessero moltissimo da insegnarci. I tossicodipendenti sono stati trattati come scarti quando era dimostrato che un tossicodipendente è un malato perfettamente curabile e che dopo un percorso di recupero può essere restituito alla società come persona che ha qualcosa da insegnare agli altri. Perché se tu cadi e qualcuno ti dà una mano e ti rimetti in piedi, tu potrai a tua volta rimettere in piedi tanti altri dopo di te. Era stato dimostrato, è stato dimostrato, voi lo dimostrate. 
Questo governo intende combattere la “cultura dello scarto”, perché, a dispetto di un mondo che vuole che tu sia qualcuno se sei uguale agli altri, noi dobbiamo ricordarci che ognuno di noi nasce con un codice genetico unico e irripetibile; cioè ogni essere umano che viene al mondo è un pezzo unico e quindi la nostra grandezza non è nell'essere uguali, la nostra grandezza è nel tirare fuori l'unicità che abbiamo. Questo ci rende, nella nostra unicità, tutti estremamente importanti. Non ci sono parametri per questo. C'è solo il fatto che in tutta la storia dell'umanità non ce ne sarà un altro come me. Mai. Questo vuol dire la persona al centro, capire il valore della persona umana, diceva bene Alfredo Mantovano.
Il tema non è la sostanza, il tema è la persona perché la causa è la persona, la sostanza è l'effetto. 
Noi vogliamo rimettere al centro la persona umana e credo che lo Stato, la scuola, la famiglia, debbano in questo senso riappropriarsi del loro ruolo, di un’autorevolezza che non è data dall'autorità ma dalla solidarietà. Accompagnare i più giovani, spingerli a credere in loro stessi, a riconoscere il loro valore e dare risposte alle loro aspettative, insegnare loro che la trasgressione vera è riuscire ad affrontare la vita nelle difficoltà che hai. È lì che dimostri chi sei, anche quando cadi, certo, perché tutti cadono. Il punto non è se cadi, il punto se riesci a rimetterti in piedi. Se hai la forza, la determinazione, anche chiedendo aiuto, perché nella vita si deve anche chiedere aiuto. Evviva chi è che da solo pensa di poter risolvere tutti i problemi. 
Noi dobbiamo avere il coraggio di tornare a raccontare ai nostri ragazzi che, se provano un vuoto, quel vuoto non verrà colmato dalla dipendenza. La dipendenza aumenterà quel vuoto e ti allontanerà dalle persone che ami e ti renderà sempre più solo, perché queste sono le storie che io ho sentito raccontare da chi quelle storie le ha vissute. Perché poi i fenomeni non si capiscono con i numeri, si capiscono con le storie delle singole persone. Dall'altra parte ci saranno delle istituzioni che se hanno un problema faranno del loro meglio per non girarsi dall’altra parte, che sono a loro disposizione. Guardate, non vuole essere un approccio paternalistico. Non c'entra niente l'approccio paternalistico, c'entra la responsabilità, c'entra il tema della responsabilità delle istituzioni. C'entra il tema della solidarietà, la responsabilità di fare cose difficili se quelle cose sono giuste. La responsabilità di non girarsi all'altra parte, di andare controcorrente. Se noi non cambiamo questo, se non cambiamo l'approccio, tutte le leggi che possiamo fare, le norme che possiamo fare, i fondi che possiamo mobilitare non basteranno. 
Serve un'altra narrazione sul piano educativo e sul piano culturale, perché anche qui, Gianni, ne vogliamo parlare? Tutta la narrazione va unicamente in una direzione. Film, serie televisive, il messaggio sottointeso è sempre lo stesso: la droga e anti-conformista, la droga non ti fa male, la droga fa bene. E arriviamo al paradosso di avere serie che ti raccontano come un eroe lo spacciatore, sulle stesse piattaforme che facevano i documentari contro Vincenzo Muccioli, contro un uomo che aveva salvato migliaia di ragazzi, quando lo Stato era girato dall’altra parte. Sono cose che bisogna avere il coraggio di dire e io quel coraggio lo voglio avere e quindi lo voglio dire ai tanti altri che sono in questa sala, a quelli che sono fuori da qui, ai “Vincenzo Muccioli”, ai ragazzi, soprattutto ai ragazzi. 
Ne ho conosciuti tanti, ho imparato una cosa, io combatto contro la droga da quando ero ragazza, è sempre stata una mia, una delle mie tante certezze. Mi interrogavo quando ero rappresentante studentesco su come si facesse a convincere i giovani che sono sempre quelli che ti guardano un po' più dall'alto in basso quando tenti di affrontare questo tema e che porta molti poi ad adeguarsi perché altrimenti... Ricordo che invitai a parlare in diverse scuole Paolo De Laura, oggi Presidente ANGLAD, ex San Patrignano, un ragazzo che girava con degli stivaloni da cowboy. Era stato svariate volte in un percorso di recupero e alla fine quella storia, quando veniva raccontata, ammutoliva tutti. 
Una cosa la voglio dire a questi ragazzi. Quando voi finirete il percorso, e per quelli di voi che hanno finito il percorso di recupero: ricordatevi che siete migliori di tanti altri, che c'è tanto che potete insegnare e che potete dare. E quello che c'è stato indietro, per come lo avete affrontato e per come siete riusciti a superarlo, è quello che vi definisce. 
Non vi definisce che siete finiti nel tunnel della droga, vi definisce che siete riusciti a uscirne. Per cui, grazie per quello che dimostrate e grazie se saprete trasferirlo anche a tanti altri. Voglio dire a loro e a tutte le associazioni, agli operatori che operano in questo campo, so che è stato un percorso nel quale spesso vi siete sentiti soli. Non siete più soli.
Grazie e buon lavoro.
",2023-06-26,https://www.governo.it/it/articolo/intervento-del-presidente-meloni-allevento-giornata-mondiale-contro-le-droghe/22980
Dichiarazioni del Presidente Meloni con il Cancelliere federale dell'Austria Nehammer,"Buongiorno a tutti, grazie al Cancelliere Karl Nehammer.
Sono molto fiera di essere qui oggi. Scopro che è da circa otto anni che il Presidente del Consiglio italiano mancava in Austria, difficile a credersi per due nazioni che sono dirimpettaie, che sono così legate.
Sono contenta di aver colmato questa lacuna, a un mese e mezzo dalla visita che il Cancelliere Nehammer ha fatto in Italia, per confermare quanto i nostri rapporti siano solidi come nazioni, e anche nel rapporto che personalmente io e il Cancelliere abbiamo costruito in questi mesi, attraverso posizioni comuni su molte questioni strategiche. A partire dalla materia migratoria, il Cancelliere ne ha già parlato, ma sicuramente è stato merito anche e soprattutto di una nostra collaborazione se in qualche maniera si è cambiato il paradigma del Consiglio europeo, dell'Europa, nel rapporto con il tema dei flussi migratori illegali.  Se ieri il dibattito principale era sui movimenti secondari oggi, insieme, capiamo che non si può risolvere seriamente la questione dei movimenti secondari senza affrontare a monte quella dei movimenti primari. E se un ottimo lavoro è stato fatto nel cambio di paradigma, adesso un passo fondamentale ulteriore deve essere fatto concretamente sulle soluzioni che servono ad affrontare seriamente questa materia. Sarà oggetto del prossimo Consiglio europeo, e con il Cancelliere ne abbiamo lungamente parlato, perché sappiamo di poter contare l'uno sull'altro nella necessità che l’Europa dia segnali seri e concreti.
Così come sono molti altri i dossier europei importanti sui quali c'è tra noi un fitto confronto. Ci sarà la prossima riforma della governance economica sulla quale la posizione italiana è che bisogna tener conto degli investimenti necessari alla transizione verde, la transizione digitale.
Così come abbiamo discusso questa mattina sul conflitto ucraino. La nostra posizione su questo è molto chiara. Stiamo ovviamente seguendo gli sviluppi di quello che sta accadendo nelle ultime ore: è difficile fare delle valutazioni ora, che non siano la consapevolezza di una situazione di caos all'interno della Federazione Russa, che stona un po' con certa propaganda che abbiamo visto negli ultimi mesi.
L’ultimo tema che per ragioni di tempo voglio affrontare è che con il Cancelliere Nehammer, e dunque tra Italia e Austria ci sono anche forti scambi in tema di autonomia strategica. Uno dei grandi obiettivi che si è dato l’attuale Governo italiano è quello di affrontare il tema della sicurezza energetica anche attraverso la capacità dell'Italia di giocare il ruolo di ponte tra i Paesi che possono produrre energia, particolarmente in Africa e nel Nordafrica, anche per rispondere al tema dei flussi migratori, e un problema, quello legato all’approvvigionamento energetico, che c’è particolarmente nell'Europa del Nord. Il nostro obiettivo è trasformare l'Italia in una sorta di hub di approvvigionamento energetico d'Europa, ma chiaramente vuol dire anche che l'Austria automaticamente giocherebbe in questo scenario, in questa strategia, un ruolo molto importante. Stiamo lavorando sulle infrastrutture di collegamento, penso al SoutH2 Corridor, quindi Italia, Austria, Germania. Come vedete ci sono anche scelte strategiche per il futuro dell'Europa che ci vedono insieme protagonisti. Ne sono particolarmente contenta e sono certa che i nostri rapporti si intensificheranno nei prossimi mesi e nei prossimi anni. Grazie.
",2023-06-24,https://www.governo.it/it/articolo/dichiarazioni-del-presidente-meloni-con-il-cancelliere-federale-dellaustria-nehammer/22964
Intervento del Presidente Meloni all'Europa-Forum Wachau,"Buongiorno, buongiorno a tutti.
Grazie davvero grazie al cancelliere Nehammer, grazie alla governatrice Leitner, grazie agli organizzatori, un saluto anche al Presidente Radev.
Davvero una straordinaria occasione per me. Questo è un appuntamento che si ripete ogni anno in un luogo carico di storia e carico di spiritualità. E quel luogo ci consente di riflettere sull’enorme portata, all’identità, alla storia e alla cultura europea, della civiltà Cristiana.
Noi in questa splendida abbazia nel cuore d’Europa, nella quale si vive la regola di un grande italiano che era San Benedetto, patrono principale del nostro continente, noi oggi qui parliamo di futuro d'Europa.
E secondo me questa scelta è molto importante perché per capire dove l'Europa debba andare bisogna prima interrogarsi su cosa l'Europa sia.
L’Europa, e noi a volte lo abbiamo o è sembrato che lo dimenticassimo, non è un semplice luogo geografico, né è un insieme di regole, né è un insieme di interessi. L’Europa è prima di tutto e su tutto una civiltà e quella civiltà è stata forgiata dai valori di luoghi come questo.
Io credo, per questo, che sia molto bello il segnale di questa mattina, per questo ho, con entusiasmo, accettato l'invito del Cancelliere Nehammer, del mio amico Karl Nehammer. Scopro che da 8 anni il Presidente del Consiglio italiano mancava qui in Austria, mi ha molto colpito perché siamo nazioni dirimpettaie, nazioni amiche, nazioni che collaborano in maniera estremamente significativa su molti fronti e volevo colmare questo gap, volevo farlo con questa iniziativa che io considero particolarmente importante.
Perché - vedete - in questa civiltà, della quale parlavo, il ruolo dell'Italia e ruolo dell'Austria, non sono due ruoli secondari. Austria e Italia sono ovviamente unite da un legame antico, a tratti travagliato nel passato, ma un legame che oggi è estremamente solido, amichevole, che è stato costruito dalla saggezza delle generazioni che hanno preceduto la nostra e che oggi è nostra responsabilità preservare, valorizzare e rafforzare. Proprio perché il ruolo di Italia e ruolo dell'Austria non sono stati secondari nella costruzione dell'Europa, oggi queste nazioni hanno anche una responsabilità rispetto al futuro dell’Europa. L'Italia è storicamente un ponte naturale tra il nord e il sud dell’Europa, ha la sua testa in un pezzo di Mitteleuropa, i piedi bagnati nel mar Mediterraneo, lo sguardo storicamente rivolto verso i Balcani; l’Austria è storicamente un ponte tra quelli che Giovanni Paolo II definiva i due polmoni necessari all'Europa per respirare e cioè il polmone Est e il polmone Ovest.
Senza queste Nazioni l’Europa non sarebbe esistita in passato, senza queste Nazioni l'Europa non può esistere in futuro.
E allora ha senso che noi si discuta insieme, che ci si confronti insieme, su quello che ha funzionato e su quello che non ha funzionato perché oggi il compito che noi abbiamo, in un tempo sicuramente non facile, è quello di raccogliere questa eredità che abbiamo e portarla nel futuro.
Questa Storia, questa identità, la nostra amicizia, renderli un valore aggiunto per affrontare le tante, troppe sfide che abbiamo di fronte in questo tempo complesso.
La pandemia.
La pandemia ha scosso le fondamenta del commercio e della mobilità internazionali. E ha messo in luce le debolezze delle nostre catene di approvvigionamento. E i limiti di una globalizzazione che era stata preconizzata in maniera diversa da come poi si è materializzata.
Perché io credo che se si vuole davvero affrontare il futuro bisogna avere il coraggio di interrogarsi con verità sul passato, noi eravamo convinti che libero commercio senza regole avrebbe distribuito la ricchezza, che avrebbe democratizzato Nazioni meno democratiche delle nostre, e che alla fine il risultato sarebbe stato un win-win, ma le cose non sono andate così.
Il libero commercio senza regole ha verticalizzato la ricchezza, ha rafforzato i sistemi meno democratici del nostro ha, per paradosso, rafforzato attraverso il libero commercio senza regole le autocrazie e ha indebolito i sistemi democratici, perché noi ci siamo svegliati quando è arrivata la pandemia accorgendoci che non controllavamo più nulla. Accorgendoci che eravamo esposti a qualsiasi, si direbbe, batter d'ali di farfalla dall'altra parte del mondo che può scatenare una tempesta da te. Le cose sono andate così.
Quando ancora cercavamo di ripristinare il commercio internazionale il mondo che conoscevamo è arrivata l'aggressione russa nei confronti della dell'Ucraina che ha sconvolto i prezzi dell’energia, scatenato ovunque ondate di inflazione che hanno impattato soprattutto sulle nazioni più vulnerabili; e anche qui sono venuti a nudo gli errori di un Europa che nasceva come comunità economica del carbone e dell'acciaio, cioè nasceva esattamente per mettere in relazione la cooperazione tra Stati sulla materia dell’approvvigionamento energetico e dell'approvvigionamento di materie prime e oggi scopre di essere più esposta proprio in tema di approvvigionamento energetico e di approvvigionamento di materie prime.
Senza contare che il conflitto ha acuito i divari che già esistevano tra il nord e il sud del mondo, penso alle ripercussioni in termini di sicurezza alimentare per molti Paesi africani, già provati dal cambiamento climatico, da cui deriva anche una crisi migratoria senza precedenti che si riverbera soprattutto in Europa, soprattutto nelle nostre Nazioni.
La guerra ha messo a rischio la stabilità, la pace, la sicurezza globale, un’ordine mondiale che non è dato da un gruppo di Nazioni. Un ordine mondiale che è dato da un diritto internazionale che tutti rispettano e tutti garantisce.
Guardate quello che non capisce chi, anche da noi, anche magari per interessi di propaganda politica, sostiene che aiutare l'Ucraina significa sostanzialmente alimentare il rischio di un escalation del conflitto, quello che queste persone non capiscono - o fingono di non capire - è che è vero esattamente il contrario.
Se noi non avessimo aiutato gli ucraini se gli ucraini non avessero dimostrato il coraggio straordinario, insegnamento per il mondo intero, che cosa significhi tentare di piegare una Nazione libera e sovrana, se tutto questo non fosse accaduto, noi oggi vivremo in un mondo molto più insicuro; vivremmo con una guerra molto vicino a casa nostra, vivremo in un mondo nel quale alla forza del diritto si sostituisce il diritto del più forte, un mondo nel quale chi è militarmente più forte può liberamente invadere il suo vicino. A chi conviene un mondo così?
Quello che noi stiamo facendo è esattamente difendere la stabilità, la pace, la sicurezza e questo si fa sostenendo - come abbiamo fatto Italia, Austria, Bulgaria e le altre Nazioni, l’Unione europea che in questo è stata compatta dimostrando capacità di visione e di strategia - esattamente quello che stiamo facendo è garantire e preservare quella pace.
Ora vediamo gli accadimenti delle ultime ore, non siamo nella posizione in questi minuti di giudicare quello che sta accadendo. Una cosa possiamo giudicare: che certa propaganda che era stata fatta sulla compattezza della Federazione Russa oggi rivela la sua realtà.
Insomma non c'è che dire, noi siamo nel bel mezzo di uno scenario di crisi. Molte crisi.
Però le crisi sono un’occasione. Le crisi sono la vera occasione di mettersi in discussione, di ripensarsi, sono la vera occasione di scegliere. E scegliere è il sale della politica.
E allora questo è il nostro tempo è il tempo della politica.
Capire i nostri errori, correggerli, dire la verità, decidere, non temere di essere all'altezza della storia. Perché la storia è di fronte a noi e ci chiama a dimostrare il valore che abbiamo.
Allora io credo che serva una nuova era.
Credo che serva una nuova era, per esempio, nelle relazioni internazionali. Particolarmente nelle relazioni internazionali con i Paesi del partenariato Sud, un modello fondato sulla collaborazione paritaria tra le nazioni, scevro da ambizioni predatorie da coercizioni economiche o di altro genere. Serve nei confronti di questi paesi un approccio meno paternalistico è più fattivo. A partire dall' Africa.
L'Italia sta percorrendo questa strada dall'insediamento – particolarmente - del nuovo Governo. Ed è naturale che debba essere in prima fila in questo perché ce lo impone la nostra collocazione geografica, che ci rende allo stesso tempo una Nazione continentale e una Nazione mediterranea; ovvero la piattaforma naturale per il commercio, la piattaforma naturale per la logistica, per lo scambio economico e culturale tra i due continenti tra l'Europa e l’Africa.
Oggi noi vogliamo interpretare quel ruolo proiettando la penisola come futuro hub di approvvigionamento energetico dell'Europa intera, facendo da porta di ingresso, da piattaforma logistica, di un'energia per lo più pulita, che può, per parte significativa, essere prodotto anche dai Paesi africani. E il ruolo dell'Austria, in questo, è un ruolo fondamentale, noi lavoriamo insieme alle infrastrutture di collocamento il SoutH2 Corridor Italia, Austria e Germania, diventa un'infrastruttura fondamentale di collegamento per quello che noi chiamiamo piano Mattei per l'Africa.
Cioè un progetto attraverso il quale l'Italia stringe partenariati con i paesi produttori e lavora a costruire questo ponte ideale di collegamento tra Europa, Mediterraneo Orientale e Africa, questo significa investimenti in Africa e interconnessione con l'Unione europea, significa affrontare in un'ottica strategica e contemporaneamente il tema dello sviluppo africano.
Perché l'Africa non è un continente povero. L'Africa è un continente estremamente ricco.
È semplicemente un continente che non è stato sufficientemente aiutato a tirare fuori quelle ricchezze, a vivere di quelle ricchezze.
Ed è non solo una nostra responsabilità, è anche qualcosa che a noi torna strategicamente utile.
Oggi la produzione di energia pulita che si può fare in Africa, aiutando quelle nazioni a crescere, a vivere di ciò che hanno. Perché quando parliamo di flussi migratori dobbiamo ricordarci che il primo diritto che noi siamo chiamati a garantire non è il diritto a migrare, è il diritto a non dover emigrare, a non dover scappare dalle proprie case, dalle proprie famiglie, dalle proprie terre, semplicemente perché non sia un'alternativa.
Bisogna lavorare a costruire quella alternativa, e noi lo possiamo fare.
Con progetti come questo, che oggi ci consentono di lavorare in proiezione su come risolvere il nostro problema di approvvigionamento energetico, lavorare a come sviluppare la ricchezza di un’Africa che è potenziale ma c’è. Lavorare a un partenariato strategico al quale l'Europa in passato non è stata così concentrata, dal mio punto di vista.
E anche qui, anche in tema di migrazione, credo che occorra avere il coraggio di un approccio completamente nuovo. Ho apprezzato molto quello che ho sentito dire dalla Governatrice prima di me.
Perché, vedete, noi abbiamo vissuto un lungo tempo nel quale chi chiedeva di governare i flussi migratori illegali veniva sostanzialmente considerato disumano o razzista. E chi invece, diciamo, favoriva il fenomeno veniva considerato umano e solidale. Siamo sicuri che sia così?
Cioè, è davvero umano lasciare campo libero a trafficanti senza scrupoli che si fanno pagare anche 9 mila euro per un viaggio della speranza che produce spesso decine di migliaia di morti nel Mediterraneo?
Ed è umano consentire a questi scafisti di decidere chi debba arrivare e chi no in Europa. Non sulla base di che abbia più diritto ad essere salvato, ma sulla base del fatto che si abbiano i soldi per pagare quel viaggio?
Ed è umano, non governare quei flussi e poi magari stare lì a discutere tra di noi, a litigare perfino, su chi debba prendere in carico queste persone? Ed è umano far entrare queste centinaia di migliaia di persone che evidentemente, non essendo gestite non possono neanche essere adeguatamente ricomprese nelle nostre società, e poi magari lasciarle alle periferie delle nostre grandi città metropolitane, a spacciare droga o nelle mani della criminalità organizzata? Io non credo che questo sia umano.
Umano è cooperazione internazionale allo sviluppo, umano è dare priorità a chi davvero scappa dalla guerra, dalla violenza; umano è: che se hai diritto a venire in Europa, perché te lo consente la convenzione di Ginevra, perché te lo consente la protezione sussidiaria dell'Unione europea, tu non debba pagare degli schiavisti per arrivarci. Questo è umano, distinguere i rifugiati dai migranti economici, gestire le due materie in modo completamente diverso, perché diverse sono, lavorare con i Paesi di partenza e di transito, formare le persone che possiamo fare arrivare in Europa, dare loro una vita dignitosa.
Perché quello prevede la civiltà europea. Che quando tu vieni e scegli di partecipare alla crescita della mia comunità, quella comunità ti riconosca esattamente gli stessi diritti che riconosce ai suoi cittadini. E allora serve un nuovo paradigma, e noi lo abbiamo costruito. Voglio ringraziare per questo il Cancelliere Nehammer perché abbiamo lavorato molto bene su questo, anche per superare questo “scontro”, un po' infruttuoso tra il tema dei movimenti secondari e il tema dei movimenti primari. È inutile tentare di governare i movimenti secondari se non si parte dal governo dei movimenti primari. E allora oggi lavoriamo sulla dimensione esterna, lavoriamo alla cooperazione con questi Paesi, abbiamo modificato il paradigma dell'Unione europea. Sono molto fiera di questo, non basta e lo sappiamo. Ci sarà un Consiglio europeo la prossima settimana. Siamo determinati a che vengano fatti concreti passi in avanti su questa materia.
Abbiamo cominciato per esempio con la Tunisia, dove abbiamo fatto un lavoro importante per il quale voglio ringraziare la Presidente della Commissione europea von der Leyen, è stata con me in Tunisia, dove c'è una Nazione che rischia un default finanziario, che non aiuterebbe a governare questa materia. L’Unione europea si è fatta sentire presente, sta lavorando e sono ottimista sul fatto che si possa presto raggiungere un accordo. E anche l'Europa deve ripensarsi.
In questo tempo si discute molto di allargamento. L’Italia sostiene con forza quello che, dal mio punto di vista, non è un allargamento ma è un ricongiungimento. Allargamento verso i Balcani occidentali e non solo. E il dibattito su questo allargamento porta anche l'attuale Unione europea ad interrogarsi sulle regole di funzionamento. Forse dovremmo ripensare le nostre regole di funzionamento prima di aprirci. Io non credo che la priorità sia ripensare le regole. Io credo che il tema sia ripensare le priorità.
Più saremo e più io credo sarà necessario applicare il principio previsto dei Trattati che probabilmente finora è stato applicato di meno. Quel principio è la sussidiarietà. Non si occupi Bruxelles di quello che può meglio fare Roma o Vienna, non facciano Roma o Vienna da sole quello che può fare solo Bruxelles. Io penso che si debba ragionare insieme e si debba comprendere insieme che l'Europa deve concentrare la sua attenzione strategica sulle grandi materie che sono state delle volte secondarie. nel passato: l'autonomia strategica, la competitività, il mercato unico, la sicurezza, la difesa dei confini, la transizione energetica e digitale, la politica estera continentale.
L’Europa ha il compito di stabilire gli obiettivi e ha, su queste materie,  il compito di fornire gli strumenti per raggiungerli. Mentre io credo che non sia necessario per il ruolo dell'Europa occuparsi di normare fin nel dettaglio ogni singolo aspetto della vita quotidiana dei cittadini, perché quello lo possono fare meglio gli Stati nazionali, che conoscono meglio quei cittadini, anche per difendere le specificità che ogni Nazione ha. Faccio un esempio: transizione energia; anche qui, ho condiviso molto le parole della Governatrice. Noi condividiamo gli obiettivi della transizione energetica ovviamente, ma chiediamo neutralità tecnologica.
Fermi restando gli obiettivi, credo che lasciare la possibilità nelle varie specificità europee e nella varietà anche nei nostri sistemi economici di investire su tecnologie diverse per raggiungere quegli obiettivi, sia la scelta strategicamente più efficace che possiamo fare. Non solo per avanzare nella tecnologia europea, ma anche perché, come diceva correttamente la Governatrice, la sostenibilità ambientale deve saper camminare di pari passo con la sostenibilità economica e sociale. In altre parole, noi dobbiamo difendere sì la Natura, ma con l’Uomo dentro.
E questa sfida è una grande sfida che l'Unione europea si è data, che noi condividiamo, sulla quale bisogna essere molto lucidi nell'individuazione degli strumenti e delle regole.
E lo dico anche guardando al futuro Patto di stabilità e crescita, perché è ovvio che se l'Unione europea si dà degli obiettivi strategici e quegli obiettivi sono la transizione verde, la transizione digitale, il rafforzamento anche dell’autonomia in tema ad esempio di sicurezza, gli investimenti che sono necessari a raggiungere questi obiettivi devono essere tenuti in considerazione nelle regole di governance che noi ci diamo. E la strategia sulle materie di approvvigionamento deve essere una strategia lucida, perché se noi puntiamo tutto sull' elettrico ma non abbiamo i componenti fondamentali per produrlo, vuol dire che stiamo semplicemente sostituendo una nostra dipendenza.
E scegliamo di dipendere da nazioni che devono ancora fare importanti passi in avanti in tema di transizione ecologica. Queste sono le materie che io credo si debbano insieme discutere e, in poche parole, noi abbiamo bisogno della politica. Abbiamo bisogno della politica perché l'Europa riesca a essere un gigante politico, non un gigante burocratico.
Questo è il tempo. Perché non dipende da noi, dipende dalle sfide che la storia ci pone di fronte. Alla fine il destino ci sfida, come diceva una bella canzone, “per spingerci ad essere fieri di noi”. Noi siamo chiamati a questo tempo, ad affrontare questo tempo a testa alta e con dignità, siamo chiamati a fare tutte queste riflessioni. E quindi torno su quello che dicevo: questo è il tempo della politica, il tempo di un’Europa che riesca finalmente ad essere un gigante della politica.
Quando vieni in un luogo come questo, o quando vai all'Abbazia di Montecassino, che sarebbe l'omologa italiana, ti sembra davvero di essere seduto sulle spalle di un gigante. Quando capisci che sei seduto sulle spalle di un gigante, allora, forse ti rendi conto di come quegli ostacoli che ti sembravano insuperabili forse alla fine sono alla tua portata. Quegli ostacoli sono alla portata della Civiltà europea, non alla portata di un'organizzazione, non alla portata di regole, non alla portata di burocrati, sono alla portata della Civiltà europea. E noi questo non ce lo dobbiamo dimenticare se vogliamo uscire più forti da questa situazione difficile.
Vi ringrazio.
",2023-06-24,https://www.governo.it/it/articolo/intervento-del-presidente-meloni-alleuropa-forum-wachau/22966
"Rapporto sulla Libertà religiosa nel mondo, il videomessaggio del Presidente Meloni","Buongiorno a tutti.
Saluto e ringrazio “Aiuto alla Chiesa che Soffre” per lo straordinario lavoro che porta avanti fin dal 1947 e per il grande servizio che con la pubblicazione del Rapporto sulla Libertà religiosa offre alle Istituzioni, ai mezzi di comunicazione, all'opinione pubblica.
La libertà religiosa è un diritto naturale e precede ogni formulazione giuridica, perché è scritto nel cuore dell'uomo.
È un diritto proclamato dalla Dichiarazione Universale dei Diritti Umani ma, purtroppo, viene ancora oggi calpestato in troppe Nazioni del mondo e, troppo spesso, nella quasi totale indifferenza.
Accade così che tantissimi uomini, donne e bambini, non solo debbano subire il dolore di vedersi negato il diritto di professare la propria fede, ma anche l'umiliazione dell'oblio. E questo è doppiamente inaccettabile perché tacere sulla negazione della libertà religiosa equivale a esserne complici. Noi non intendiamo farlo. 
È dovere di tutti difendere la libertà religiosa, ma per portare avanti questo impegno è necessario conoscere dati e numeri, capire in profondità lo scenario nel quale muoversi, avere negli occhi e nel cuore le storie di chi subisce soprusi, persecuzioni, violenze. 
È quello che ho visto negli occhi di Maria Joseph e Janada Markus, due giovanissime cristiane nigeriane vittime della ferocia dei terroristi di Boko Haram. Le ho incontrate nel giorno della Festa della donna e sono rimasta senza fiato dal loro coraggio, dalla loro forza, dalla loro dignità. Un incontro che non dimenticherò e che mi ha lasciato dei grandi insegnamenti.
Per questo il Rapporto di ACS è così prezioso, perché non fa analisi o ragionamenti astratti ma entra nel vivo delle persecuzioni e delle discriminazioni, nel vivo delle vittime, della loro storia, della loro vita. 
È un po' come una guida per tracciare una linea d'azione. Una di queste è molto chiara: la libertà religiosa non è un diritto di serie B, non è una libertà che viene dopo altre o che può essere addirittura dimenticata a beneficio di sedicenti nuove libertà o diritti. 
Allo stesso modo non possiamo dimenticare un altro fenomeno che tocca le società più sviluppate. Papa Francesco ci ha ammonito dal pericolo di una persecuzione educata, travestita di cultura, modernità e progresso, che in nome di un malinteso concetto di inclusione limita la possibilità dei credenti di esprimere le proprie convinzioni nell'ambito della vita sociale.
È un'analisi che condivido perché è profondamente sbagliato pensare che per accogliere l'altro si debba negare la propria identità, compresa l'identità religiosa. Solo se sei consapevole di ciò che sei puoi dialogare con l'altro, puoi rispettarlo, conoscerlo in profondità, trarre da quel dialogo un arricchimento.
Ma non dobbiamo ovviamente dimenticare il primo tipo di persecuzione, quello materiale che affligge numerose Nazioni nel mondo, una realtà sulla quale dobbiamo aprire gli occhi e agire subito, senza perdere ulteriore tempo. È quello che il governo intende fare e che ha iniziato a fare, a partire dal bando da oltre 10 milioni di euro per finanziare interventi a favore delle minoranze cristiane perseguitate, dalla Siria all'Iraq, dalla Nigeria al Pakistan. Un primo passo al quale ne seguiranno molti altri.
Papa Benedetto XVI ci ha ricordato che la libertà religiosa è un bene essenziale che appartiene al nucleo essenziale dei diritti dell'uomo, a quei diritti universali e naturali che la legge umana non può mai negare e che richiede il massimo impegno da parte di tutti, nessuno escluso.
L'Italia può e deve dare l'esempio. L'Italia intende dare l'esempio, a livello europeo e a livello internazionale. Questa è una delle nostre tante missioni.
Grazie a tutti e buon lavoro.
",2023-06-22,https://www.governo.it/it/articolo/rapporto-sulla-libert-religiosa-nel-mondo-il-videomessaggio-del-presidente-meloni/22944
Videomessaggio all'Assemblea ANCE 2023,"Buongiorno a tutti.
Voglio salutare e ringraziare la presidente Brancaccio per l’invito.
Purtroppo, non ho potuto partecipare in presenza all’Assemblea pubblica dell’Associazione Nazionale dei Costruttori Edili, ma non volevo comunque far mancare il mio contributo ai vostri lavori. Saluto il Ministro Salvini, le Autorità, i rappresentanti delle categorie produttive ed economiche, ovviamente saluto anche tutti i delegati presenti.
L’ANCE è un interlocutore importante ed è un interlocutore molto autorevole del Governo. La vostra Associazione rappresenta uno di quei tanti corpi intermedi che rendono vitale la nostra società e che compongono il tessuto produttivo ed economico della Nazione.
Voi siete non solo dei costruttori di cose - di case, di edifici, di strade e di infrastrutture - ma siete anche costruttori di conoscenze e saperi, di un patrimonio immateriale che viene trasmesso di generazione in generazione. Siete costruttori di innovazione, perché è esattamente questo quello che fa chi fa impresa: si rimbocca le maniche ogni giorno e trova risposte nuove, più efficienti e più produttive, ai problemi magari antichi.
Voi operate sul campo e senza di voi chi rappresenta le Istituzioni perderebbe il punto di vista sulla realtà. Solo dal confronto e dalla collaborazione con chi quotidianamente si trova ad affrontare i problemi, è possibile trovare le soluzioni migliori. È questo il Governo lo sa bene e lo dimostra il rapporto che fin dal suo insediamento ha instaurato con i corpi intermedi e con l’ANCE. Insieme a voi abbiamo saputo affrontare e sciogliere nodi nevralgici che da troppo tempo costituivano un limite per la nostra Nazione.
Penso, ad esempio, al nuovo Codice Appalti, un testo frutto di un confronto costante e intenso tra il Governo e le categorie che ha introdotto innovazioni importanti per un settore fondamentale. La più importante di quelle innovazioni è soprattutto immateriale: è la fiducia. Questo Governo si fida di chi fa impresa e di chi vuole lavorare. Ed è impegnato fin dal primo giorno per mettere chi vuole lavorare nelle condizioni di farlo sempre meglio.
Avere un Codice degli appalti basato sulla fiducia tra lo Stato e le imprese vuol dire garantire alle aziende tempi e costi certi e la possibilità di pianificare e programmare il lavoro. Poi è chiaro, se questa fiducia viene tradita la risposta dello Stato deve essere dura, perché i primi danneggiati da pratiche scorrette sono proprio quelle aziende che hanno rispettato le regole e i cittadini che si trovano opere e servizi scadenti. Ma non si può partire da un principio di colpevolezza verso tutti, come è stato per troppe volte, in cui grava sulle spalle delle imprese e delle persone per bene l’onere di dimostrare di essere tali. Noi abbiamo ribaltato questo paradigma nel Codice degli Appalti e intendiamo farlo anche in tante altre riforme strategiche che il Governo sta portando avanti e che sta attuando. A partire dalla delega fiscale, con la quale vogliamo costruire un fisco alleato di chi fa impresa e produce ricchezza, non un fisco nemico, quasi vessatore.
Questa è la nostra visione. Questa è la visione con la quale stiamo affrontando le tante sfide aperte per ammodernare l’Italia e renderla più competitiva. Penso alla legge sulla rigenerazione urbanistica, al nuovo testo unico sull’edilizia o al Piano Casa.
E poi stiamo lavorando, nei limiti che la normativa europea delinea, per risolvere un problema che abbiamo ereditato da una politica approssimativa, che ha portato migliaia di crediti incagliati a seguito dell’espansione del Superbonus, che ha drenato risorse superiori a quanto era stato previsto. E ha inevitabilmente richiesto da parta nostra dei correttivi. 
Priorità che si aggiungono a tante altre e che rendono il nostro lavoro estremamente impegnativo, ma non per questo meno entusiasmante. Con l’ANCE potremo avere punti di vista differenti, ma io sono certa che dai voi non mancheranno mai proposte e contenuti. Perché ci accomuna lo stesso obiettivo, che è difendere l’interesse generale.
Il ""buon lavoro"" ci aspetta. Noi siamo pronti.
Grazie a tutti!
",2023-06-21,https://www.governo.it/it/articolo/videomessaggio-allassemblea-ance-2023/22932
"Parigi, intervento alla presentazione della candidatura di Roma a Expo 2030","a seguire traduzione di cortesia in italiano

Mr Secretary General, Mr President of the General Assembly, dear delegates, ladies and gentlemen. Good afternoon to all of you.
First of all I want to wish the best of luck to Riyadh and Busan for their candidatures, and I want to bring a warm thank to my colleagues who have just spoken, the Promoting Committee, the testimonials who have shared their experiences, the young Gaia! 
I am truly honoured to be here today to convey to you how much Italy, Italians - all of us - believe in the candidature of Rome to host the Expo 2030. It is a challenge that our Nation, at all levels, is pursuing with great enthusiasm.
I am thrilled to be here to talk to you about Rome. It is the eternal city, it is the Capital of Italy, it is the city where I was born. A fundamental part of my deep-rooted identity, and identity is indeed the most precious thing that belongs to each and every one of us. 
For this reason, and many more, I hope to be successful, in this difficult and exciting task that I have today: to convince you. To convince you to choose Italy, Rome, to host the World Expo in 2030, the year in which we will assess the results of the United Nations Sustainable Development Goals. The year which will mark the centenary of the Bureau International des Expositions.
I could speak about what Rome has represented in the past and what it represents today.
I could tell you that it is the universal city by excellence, the first megalopolis in history, that has lived, and continues to live by constantly regenerating itself.
I could remind you that Rome is the capital of dialogue among the great monotheistic religions; that it is home to dozens of international organizations; that it is a global city and has been so for thousands of years. 
I could reiterate that it is a capital of culture, one of the world’s biggest university hubs and home to the largest university in Europe as well as to cutting-edge research and technology centers. A city with an ancient heart, that beats to the rhythm of history - a history in which it has been and is an absolute key player.
But what I am going to tell you instead, is that these specific characteristics, the combination of ancient roots and technological modernity, are the ones that inspired our project and give substance to our proposal. We believe that, since its beginnings, the World Expo has always been much more than a world exhibition: it is the story of an era and the imaginary design of the next. Expos chart a course and Rome intends to do the very same.
“People and Territories: Regeneration, Inclusion and Innovation” is the theme of the Rome Expo. It means people and their rights at its heart, integrating with their surrounding environment.
Sustainability, lasting partnerships between Nations, responsible and inclusive cooperation with the most vulnerable, an ambitious legacy of progress for the international community. These are the cornerstones of our project. These are the reasons to choose Rome. 
We are proposing to all our partners to show together that it is possible to build a larger scale project without spoiling the land. This is why our exhibition site will be innovative and completely sustainable: it will be the largest solar park ever to be built in a city. Each pavilion will produce clean energy, feeding into the shared grid.
We are proposing that Nations work together on concrete projects until 2030, to demonstrate how the international community can grow by working together in the collective interest. I am referring to lasting and sustainable partnerships.
In Rome, every Nation will find its own space, as an equal among equals, and has the chance to showcase its identity. No matter how big or small you may be, in Rome we know that everyone has something unique to offer and we want them to contribute on a level playing field. In our view, this is the essence of a responsible and inclusive cooperation. This is why we are ready to take action to ensure equal opportunities, also from a financial standpoint, for the widest possible participation in our World Expo.
Furthermore, the Rome Expo will not end after its six-month display. The pavilions will remain available to all Nations who request it, to enable them to keep a representation of themselves, to establish research and technology centers, to preserve a window of dialogue.
Our legacy, the legacy of the World Expo in Italy, aims to build a pathway to progress for the international community; to show our goals for the millennium can be achieved, that they are not just words and that the relationship between people and their environment can be really improved by working together.
Choosing to host World Expo 2030 in Rome means choosing all of this. 
One of the most intellectual minds of all time, Wolfgang Goethe, wrote that, in Rome, “the entire history of the world is interwoven”.
Choose Rome, let’s bring together history in the future!
Ci vediamo a Roma! Grazie.
****
Signor Segretario Generale, Signor Presidente dell’Assemblea generale, cari delegati, signore e signori, buon pomeriggio a tutti.
Prima di tutto voglio augurare buona fortuna a Riyadh e Busan per le loro candidature, e voglio portare un caloroso ringraziamento ai colleghi che mi hanno preceduto, al Comitato promotore, ai testimonial che hanno condiviso le loro esperienze, alla piccola Gaia!
Sono davvero onorata di essere qui oggi per raccontarvi quanto l’Italia, gli Italiani - noi tutti - crediamo nella candidatura di Roma ad ospitare l’Esposizione universale del 2030. È una sfida che la nostra Nazione, in tutte le sue articolazioni, sta portando avanti con grande entusiasmo.
E’ emozionante per me essere qui a parlarvi di Roma. È la Città Eterna, è la Capitale d’Italia, è la città nella quale sono nata. Un tratto fondamentale della mia identità profonda. E l’identità è la cosa più preziosa che ciascuno di noi ha.
Per questo, e per molto altro, spero di riuscire, oggi, in questo compito difficile ed entusiasmante che ho: convincervi. Convincervi a scegliere l’Italia, Roma, come sede dell’Expo del 2030, l’anno in cui valuteremo i risultati dei Sustainable Development Goals delle Nazioni Unite. L’anno che segnerà il centenario del Bureau International des Expositions.
Potrei parlare di ciò che Roma ha rappresentato nel passato e rappresenta nel presente.
Potrei dirvi che è la città universale per eccellenza, la prima megalopoli della storia, che ha vissuto e vive rigenerandosi costantemente.
Potrei ricordare che Roma è la capitale del dialogo tra le grandi religioni monoteiste; che è sede di decine di organizzazioni internazionali; che è una città globale, da millenni.
Potrei ribadire che è una capitale della cultura, uno dei più grandi poli universitari a livello mondiale, che ospita la più grande università d’Europa e centri di ricerca e tecnologia d’avanguardia. Città dal cuore antico, che batte al ritmo della storia e che della storia è stata ed è protagonista assoluta.
Ma vi dirò, invece, che sono proprio queste caratteristiche, la combinazione tra radici antiche e modernità tecnologica, ad ispirare il nostro progetto e a dare sostanza alla nostra proposta. Perché crediamo che l’Expo fin dalle origini è sempre stata molto più di un’Esposizione universale: è il racconto di un’epoca e il disegno immaginario di quella successiva. Le Expo tracciano una rotta e Roma non intende essere da meno.
“Persone e Territori: Rigenerazione, Inclusione e Innovazione” è il tema dell’Expo di Roma. Dove la persona e i suoi diritti rimangono al centro, integrandosi con l’ambiente che le circonda. 
Sostenibilità, partnerships durevoli tra le Nazioni, cooperazione responsabile e inclusiva con i più deboli, una legacy ambiziosa di progresso da lasciare alla comunità internazionale. Questi sono i cardini del nostro progetto. Questi sono i motivi per scegliere Roma. 
Proponiamo a tutti i nostri partners di dimostrare insieme che si può costruire un progetto su larga scala senza rovinare il territorio. Per questo, il nostro sito espositivo sarà innovativo e completamente sostenibile: sarà il più grande parco solare mai costruito in una città. Ogni padiglione produrrà energia pulita e la immetterà nella rete condivisa.
Proponiamo alle Nazioni di lavorare insieme da qui al 2030 su progetti concreti, per dimostrare come la comunità internazionale può crescere lavorando insieme nell’interesse collettivo. Mi riferisco a partnerships durevoli e sostenibili.
A Roma ogni nazione troverà il suo spazio, da eguale tra eguali, con la possibilità di raccontare la propria identità. Non importa quanto grandi o piccoli si sia, a Roma sappiamo che ognuno ha qualcosa di unico da dare e vogliamo che ognuno contribuisca su un piano di parità. È questa, secondo noi, l’essenza di una cooperazione di tipo responsabile e inclusivo. Per questo, siamo pronti a intervenire per garantire pari opportunità, anche finanziarie, per la più ampia partecipazione alla nostra Esposizione universale.
E l’Expo di Roma non finirà dopo i sei mesi della sua durata. I padiglioni rimarranno a disposizione di ogni Nazione che lo vorrà, per consentire loro di mantenere una testimonianza di loro stesse, di creare centri di ricerca e tecnologia, di conservare una finestra di dialogo. 
La nostra legacy, quella dell’Expo in Italia, vuole costruire un percorso di progresso per la comunità internazionale; dimostrare che i nostri obiettivi per il millennio possono essere realizzati, che non sono solo parole e che il rapporto tra le persone e il loro ambiente si può davvero migliorare lavorando insieme.
Scegliere di celebrare l’Expo 2030 a Roma vuol dire scegliere tutto questo.
Uno dei più grandi intellettuali di tutti i tempi, Wolfgang Goethe, ha scritto che, a Roma, “si riallaccia l'intera storia del mondo”.
Scegliete Roma, uniamo la storia nel futuro!
Ci vediamo a Roma! Grazie.
 
",2023-06-20,https://www.governo.it/it/articolo/intervento-alla-presentazione-della-candidatura-di-roma-expo-2030/22918
"Dichiarazioni alla stampa con il Primo Ministro Abela, l'intervento del Presidente Meloni","Buongiorno a tutti, grazie di essere qui.
Sono molto contenta di aver ricevuto oggi, qui a Palazzo Chigi, il Primo Ministro maltese Robert Abela. È un incontro che concretizza il nostro lavoro di rilancio di relazioni già molto solide tra Italia e Malta, due Nazioni europee, due Nazioni Mediterranee, due Nazioni che affrontano molti temi in comune e che hanno relazioni estremamente solide dal punto di vista storico, dal punto di vista economico, dal punto di vista culturale. Ed è un rilancio favorito dalla convergenza su molti temi dell'agenda politica. 
Io e il Primo Ministro Abela ci siamo ritrovati molto spesso in Consiglio europeo a sostenere posizioni comuni nel difendere i nostri reciproci interessi nazionali, ma anche nella dinamica europea - penso al tema dei flussi migratori irregolari, penso alla opportunità, che è necessaria, di continuare a fare un lavoro comune soprattutto in vista del prossimo Consiglio europeo.
È nostra intenzione rafforzare il dialogo bilaterale a livello politico e a livello tecnico su una serie di temi di importanza fondamentale per il futuro delle nostre Nazioni: citavo la migrazione ma un altro tema fondamentale è sicuramente quello dell'energia. Chiaramente il ruolo di una Nazione come Malta nel nostro progetto strategico di hub energetico d'Europa è un ruolo fondamentale; quindi si lavora insieme e si dialoga insieme sul tema delle infrastrutture di connessione che sono necessarie tra le nostre Nazioni e nel rapporto particolarmente con il Nord Africa. Abbiamo parlato di Tunisia e di Libia, le Nazioni con le quali i nostri rapporti sono frequenti. 
Siamo anche convinti che una rinnovata collaborazione possa incrementare ancora di più l’interconnessione tra i nostri sistemi economici: +10% nel 2022 rispetto all'anno precedente è un dato che vogliamo considerare come uno sprone ad andare avanti nelle nostre relazioni. 
Abbiamo anche fatto importanti passi avanti su alcune delle nostre storiche questioni di rapporto bilaterale. Abbiamo condiviso che per migliorare questo scenario sia importante la definizione dei confini marittimi delle rispettive zone economiche esclusive: un'antica materia sulla quale c'è da parte di entrambi la volontà a fare dei passi avanti per risolverla. Crediamo che possa essere profondamente strategico per le nostre relazioni.
Collaboriamo da tempo nel settore energetico, anche grazie alle capacità delle aziende italiane e alle nostre interconnessioni soprattutto in tema Mediterraneo e nel rapporto con l'Unione europea. E la questione è soprattutto quella infrastrutturale, sulla quale una cooperazione più forte, un lavoro comune può sicuramente essere estremamente utile per tutti, per il futuro, per l'approvvigionamento europeo, per la diversificazione energetica, la sicurezza energetica. Quindi gas, idrogeno, energie rinnovabili, sono tutte materie sulle quali lavoriamo insieme.
In tema di difesa vorremmo rafforzare una cooperazione che ci ha dato fin qui grande soddisfazione. L'arcipelago maltese, come voi sapete, ospita la missione più longeva della storia delle forze armate italiane nel campo della Difesa: quest'anno compie 50 anni di attività. E quindi è un'altra materia sulla quale la nostra cooperazione è molto forte.
In tema di immigrazione abbiamo discusso soprattutto in vista del prossimo Consiglio europeo. Abbiamo convenuto e conveniamo sul fatto che, senza un'adeguata difesa dei confini esterni dell'Unione europea, diventa molto più difficile parlare di movimenti secondari: la sfida è lavorare insieme sui movimenti primari per risolvere anche l’annosa vicenda dei movimenti secondari. Da questo punto di vista, insieme al Primo Ministro Abela abbiamo lavorato per cambiare un po' il paradigma di questi anni della Commissione europea. Chiaramente è un tema che riguarda non solo l'approccio securitario. Noi siamo d'accordo sul fatto che l'investimento e la cooperazione con i Paesi africani per offrire alternative rispetto alla migrazione illegale sia un punto fondamentale di questo lavoro. 
Ho aggiornato il Primo Ministro sulla recente missione europea in Tunisia con la Presidente von der Leyen e il Primo Ministro Rutte. Io penso che aver adottato una dichiarazione congiunta con il Presidente Saied sia stato un ottimo risultato, che è propedeutico per cercare di raggiungere rapidamente un accordo comune tra Tunisia e Unione europea, ma siamo molto soddisfatti del lavoro che abbiamo fatto.
Quanto all'economia e alle materie sempre europee – e vado alla conclusione - abbiamo discusso anche delle prossime riforme del Patto di stabilità e crescita, della necessità di difendere gli investimenti strategici che l'Europa richiede, di tenerli in considerazione nelle nuove regole della governance. È un'altra materia sulla quale possiamo sicuramente fare un lavoro comune.
Le materie internazionali e il sostegno all'Ucraina, che non è mai in discussione dalle nostre parti, ci vedono anche lì importanti alleati.
Sono molto soddisfatta del rapporto che io e il Primo Ministro Abela siamo riusciti a costruire. Rafforza rapporti già molto solidi tra Italia e Malta e confido che in futuro faremo anche meglio.
Grazie.
",2023-06-15,https://www.governo.it/it/articolo/dichiarazioni-alla-stampa-con-il-primo-ministro-abela-lintervento-del-presidente-meloni
Intervista del Presidente Meloni a “Forum in Masseria”,"Bruno Vespa: Volevo chiederle la sua impressione, da madre, su questo omicidio che, in maniera direi inconsueta, fa ancora parlare l’Italia da tanti giorni, quello della povera Giulia al settimo mese di gravidanza e del bambino che portava in grembo.
Presidente Meloni: È una vicenda che mi ha lasciato senza fiato, come immagino alla gran parte degli italiani. Ho chiamato la mamma di Giulia, da madre, perché quando accadono queste cose la prima persona alla quale penso è sempre la mamma. E mi ha scioccato non solo per la freddezza con cui questa cosa si è consumata, mi ha scioccato per questa ragazza della quale, tra l’altro, mi hanno mandato un video mentre teneva una lezione: è diverso vedere una fotografia e vedere una persona in video con il suo entusiasmo mentre fa quello che sta facendo. Mi ha scioccato per la storia di questo bambino di 7 mesi che era nel suo grembo, perché sappiamo che a 7 mesi di gravidanza sarebbe in grado di vivere da solo e quindi sono due le persone che muoiono. E chi le uccide è la persona che dovrebbe amarle di più. A me colpisce sempre il tema di una mamma in gravidanza perché il grembo della madre dovrebbe essere uno dei posti più sicuri nel quale ti trovi. Voglio dirle questo, accadono molte cose in questo tempo che sembrano impensabili. Il fatto di Giulia, non so se ha visto ieri la notizia in Francia di un signore che entra in un parco giochi e comincia ad accoltellare i bambini, bambini di un anno, in carrozzina…
Bruno Vespa: “In nome di Gesù” …
Presidente Meloni: Sì, “in nome di Gesù”. Accadono cose che per noi sono impensabili e questo richiede una valutazione su dove stiamo andando, perché sono sempre più copiosi questi fatti. Quindi noi possiamo intervenire e interveniamo. Noi siamo intervenuti, nel caso di Giulia, per esempio, sul tema del Codice rosso, sulla violenza contro le donne - che continua a essere un fenomeno che, nonostante i ripetuti i provvedimenti, non si riesce alla fine a risolvere perché a monte c'è una questione che è molto più ampia, che è la questione culturale - con dei provvedimenti, nel solco del Codice rosso, perché in Italia abbiamo una delle normative più avanzate d'Europa. Poi però ci siamo resi conto che nell'applicazione della normativa ci sono una serie di falle, relative soprattutto alla tempestività. Ma anche di efficacia, perché noi, ad esempio, abbiamo introdotto per questi casi l'arresto in flagranza differita che non era previsto. Se la vittima dimostra, non so, con un video o ha elementi per dimostrare che è avvenuta o che sta avvenendo la violenza, si procede all'arresto, cosa che prima non accadeva. In passato magari eri in grado di dimostrarlo ma la persona colpevole di violenza continuava a circolare. Siamo intervenuti in tema di efficacia, tempestività, dal braccialetto elettronico all'allontanamento, tutte misure giuste sulla carta, ma che poi nell'applicazione avevano bisogno di essere implementate.
Dopo di che, però, a questo va accompagnato un altro lavoro di educazione. Noi stiamo lavorando, in occasione della Giornata internazionale contro la violenza sulle donne, per portare le vittime sopravvissute o i parenti delle vittime che non ci sono più, a raccontare le loro vicende nelle scuole. Perché guardi, una cosa è citare i numeri, che non danno conto perché non fanno la storia delle persone. Ma quando ti trovi di fronte all'impatto di una persona come te, che ha vissuto storie, come quelle che si possono raccontare, io credo che niente sia più educativo. Per cui ho detto, tanto al Ministro Roccella quanto al Ministro Valditara, che nella settimana nella Giornata internazionale contro la violenza sulle donne, bisogna riuscire a fare questa operazione di coinvolgere in questa dinamica più studenti possibili, ragazzi giovani, con una dimensione che deve essere umana e personale. Sulla cultura è la grande sfida. E penso e spero che, sia nel passaggio parlamentare delle norme che abbiamo portato in Consiglio dei Ministri sia nell'immaginare, appunto, iniziative di carattere culturale, questo sia davvero uno dei terreni sui quali si può lavorare a 360 gradi. 
In Parlamento ho visto anche degli appelli di alcune parlamentari del Partito Democratico. Sono disponibilissima a lavorare insieme, sono disponibilissima a incontrare le tante persone che trasversalmente ai partiti politici in questi anni hanno lavorato su questa materia, e che non siano solo donne, perché la materia non riguarda solo loro, ma la società nel suo complesso.
Bruno Vespa: Senta, il fatto che sia stato ammazzato un bambino al settimo mese di gravidanza ripropone il vecchio problema della personalità giuridica del nascituro, nel senso che quella è una aggravante all’omicidio ma non è un secondo omicidio. Questo è un tema molto scivoloso, come lei sa, rientra in qualche modo nel vostro…?
Presidente Meloni: Guardi, chiaramente mi sono interessata a questa materia. In realtà nel nostro ordinamento questo è già possibile per un caso come quello di Giulia, proprio perché si può valutare l'autonomia del bambino portato in grembo, rispetto al suo legame con la madre. E quindi è una ipotesi che già è possibile valutare per il giudice. Credo e spero che la magistratura su questo dia segnali molto chiari. Non voglio fare il lavoro degli altri, ma penso che in questo caso la pena debba davvero tenere conto del fatto che sono due le vite che sono state tranciate da questo signore.
Bruno Vespa: Lei ha incontrato il Cancelliere Scholz e, se ho capito bene, avete fatto dei passi in avanti sul tema di come inquadrare il fenomeno migratorio.
Presidente Meloni: Guardi, noi stiamo facendo molti passi in avanti sul tema di come inquadrare il fenomeno migratorio e non solo con il Cancelliere tedesco. 
Credo che chi è intellettualmente onesto possa riconoscere dalle dichiarazioni del Cancelliere Scholz ieri, a margine del nostro incontro bilaterale, come in Europa ci sia oggettivamente un cambio di priorità. Ieri il cancelliere Scholz diceva, nelle sue dichiarazioni finali, che ci dobbiamo occupare della dimensione esterna. 
Bruno Vespa: Anche perché o vengono qua o vanno là.
Presidente Meloni: Ma fino a ieri il dibattito in Europa era su come gestire i movimenti secondari, ovvero i movimenti interni all'Unione europea, per evitare che chi sbarca in Italia, per semplificare, possa passare il confine di altre Nazioni. 
Quando sono arrivata nei miei primi Consigli europei e abbiamo cominciato ad affrontare questa questione, ho posto un tema semplice: signori, finché ci occupiamo di gestire solamente i movimenti secondari facciamo il gioco di scaricare l'uno il problema sull'altro, ma non lo risolviamo. C'è un modo solo per risolvere il problema per tutti ed è controllare le frontiere esterne. Ed è esattamente quello su cui non solo io lavoro dall'inizio - Tunisia, patto di migrazione-asilo, l'accordo di ieri prevede alcuni elementi molto innovativi da questo punto di vista, il prossimo Consiglio europeo si occuperà di questo -, ma ormai è un paradigma, è una visione che è condivisa dagli altri Paesi europei, anche quelli che su queste materie invece sono sempre stati più scettici.
La questione non si può risolvere se non si capisce che la frontiera d'Europa è una, che la migrazione illegale va fermata prima che arrivi in Europa perché poi la gestione diventa in ogni caso difficile per tutti e che non si può prescindere, per risolvere questo problema, dal coinvolgimento e dalla cooperazione con i Paesi di partenza e di transito. E in questo il lavoro che, in particolare in Italia ma anche per conto dell'Unione europea, stiamo facendo soprattutto con i Paesi del Nord Africa è il tema più serio. Allora, è tutto collegato se si ha una strategia.  
Torno al tema dei Piano Mattei per l’Africa. Stiamo mettendo in campo questo progetto di cooperazione con i Paesi africani, una cooperazione non predatoria, una cooperazione da pari a pari, che sia utile per entrambi – come faceva Mattei, è per questo che l’ho chiamato Piano Mattei e in Africa sanno bene di cosa stiamo parlando, nei Paesi africani sanno molto bene che cosa questo significa -, che può essere concentrato in questa fase particolarmente sul più grande problema che l’Europa ha che è l’energia.  Guerra in Ucraina, l’Europa non può più guardare ad Est per approvvigionarsi sul piano energetico e dove può guardare? Può guardare a Sud dove c’è un potenziale di produzione energetica e di diversificazione energetica, dalle rinnovabili al gas fino all'idrogeno verde, enorme. Che vuol dire portare infrastrutture e investimenti, rendere queste Nazioni autosufficienti, ma consentire anche a queste Nazioni di esportare una parte della loro energia e di aiutare così anche l'Europa. Perché l'Italia è particolarmente interessata a questo progetto? Perché noi siamo la porta d'ingresso. Le infrastrutture di connessione del Mediterraneo arrivano tutte in Italia e quando diventi la porta d'ingresso di approvvigionamento energetico d'Europa non solo questo porta investimenti, innovazione, risorse, lavoro, ricchezza, eccetera, ma centralità strategica e politica.
Bruno Vespa: Elly Schlein sostiene che voi siete allergici ai controlli e state di fatto impostando uno Stato autoritario.
Presidente Meloni: So che questa preoccupazione della Segretaria del Partito Democratico è reale, cioè non è strumentale - lei è davvero preoccupata -, la voglio tranquillizzare perché il centrodestra è da sempre la coalizione che difende la libertà: la libertà dei cittadini, la libertà delle famiglie, la libertà delle imprese. Questo noi stiamo dimostrando, questo gli italiani capiscono. Dopo di che non mi permetto di dare consigli all'opposizione, ai miei avversari ma insomma, se il nuovo corso del PD è andare dritti sulla strada della strategia che li ha portati dritti alla sconfitta elettorale, io non sono nessuno per dire cambiate strategia. Mi pare che il tema sia piuttosto un altro. Ci si aspettava una destra incapace, ci si aspettava una destra impresentabile, ci si aspettava una destra isolata a livello internazionale, ci si aspettava una destra che avrebbe fatto molti passi falsi: tutto questo non è accaduto. E oggi tutti quelli che hanno puntato la loro strategia sulla narrazione di questa destra autoritaria, impresentabile, isolata a livello internazionale, che avrebbe fatto crollare i mercati, purtroppo ha un problema che, secondo me, è ripensare la sua narrazione. Ma ripeto, se loro intendono andare avanti così, io posso anche essere contenta: facciano. Gli italiani giudicheranno. Giudicheranno le nostre norme, le nostre misure, giudicheranno anche il pulpito sul tema dell'autoritarismo che arriva da quelli che difendono chi impedisce a un Ministro della Repubblica di presentare il proprio libro, e il libro sulla storia della sua famiglia, al Salone del libro di Torino - noi siamo abbastanza abituati a queste scenate. Più ancora di questi signori che vogliono impedire al Ministro Roccella di presentare il libro sulla storia di suo padre radicale, a me colpisce che la Segretaria del Partito Democratico - che ci dà lezioni sul tema della lotta all'autoritarismo – dica, nel momento in cui ci lamentiamo, che noi siamo allergici al dissenso. Perché se la Segretaria del Partito Democratico non distingue il dissenso dalla censura, allora sì che abbiamo un problema di autoritarismo. E quindi penso, invece, che tutti quanti si debba tornare il più possibile a un dialogo fondato sui temi, sui problemi, sulle soluzioni a quei problemi: noi quello cerchiamo di fare ogni giorno. Escludo che gli italiani credano davvero a queste accuse di autoritarismo e del resto mi piacerebbe se qualcuno, mentre ci accusa di autoritarismo, potesse anche dirci quali sono i provvedimenti autoritari.
Bruno Vespa: I suoi avversari le rimproverano vicinanze agli spagnoli di Vox, ai polacchi, agli ungheresi e sarebbero, questi due soprattutto, Paesi dei quali non viene rispettato fino in fondo lo stato di diritto.
Presidente Meloni: I miei avversari intanto mi rimproverano di non essere di sinistra, ma io non me lo posso rimproverare perché ho un’altra visione del mondo. Dopodiché Vox sta all'opposizione intanto, quindi difficilmente può avviare provvedimenti autoritari; per quello che riguarda Polonia e Ungheria - chiaramente la materia è molto complessa, bisognerebbe entrare nel dettaglio - sicuramente sono delle democrazie più giovani delle nostre perché, quando è finita la Seconda Guerra Mondiale, questi Paesi sono stati abbandonati al gioco sovietico e quindi c'è un lavoro che sicuramente va fatto per rafforzare queste democrazie, per accompagnarle. Io sono pronta a fare la mia parte perché continuo a credere che l'Europa non sia un club, continuo a credere che l'Europa non sia un posto dove ci sono Nazioni di serie A e Nazioni di serie B. Io credo che l'Europa sia soprattutto una civiltà: non è un insieme di regole, non è un insieme di prescrizioni e non è l'interesse di qualcuno fatto sulla pelle degli altri e quindi lavoro per rafforzare l'Europa nel suo complesso. Credo che nessuno vada spinto ad allontanarsi, credo che tutti vadano avvicinati ed è il lavoro che l'Italia cerca di fare, che io cerco di fare, per rafforzare complessivamente una civiltà che è fondata sulla libertà degli uomini, che è fondata sull’uguaglianza degli uomini e che è fondata sulla democrazia. Noi dobbiamo oggi lavorare per questo. E penso che bisogna fare attenzione al tema dello Stato di diritto - e torno a quello che dicevamo prima - perché io comincio ad ascoltare da parte di alcuni osservatori il tema dello stato di diritto anche sull'Italia, cioè quello che dicevamo prima sull'autoritarismo alcuni lo chiamano: l'Italia viola lo Stato di diritto. Ora, cerchiamo di essere dotati di senno - diciamo così. A qualcuno pare che in Italia ci sia un problema di stato di diritto? No. E quindi, è possibile che lo Stato di diritto sia un modo per tentare di colpire governi che sono considerati distonici rispetto a un certo mainstream? Ecco io non credo, se esiste uno Stato di diritto, che lo Stato di diritto possa essere usato per colpire gli avversari politici. Credo che debba essere una regola che interviene quando effettivamente viene violato lo Stato di diritto.
Bruno Vespa: Premierato. State lavorando, mi pare di capire, più che sull’elezione diretta del Presidente del Consiglio, su quella del Primo Ministro, in parallelo con l'autonomia. Lei sa che sull’autonomia soprattutto regioni meridionali hanno paura di perderci, di essere definitivamente regioni serie B. Che succede? Che non succede?
Presidente Meloni: Non succede. Non succede per due ragioni, riguardo all'autonomia. Non succede intanto perché noi stiamo facendo quello che non si è mai riusciti a fare: stabilire i livelli essenziali delle prestazioni, che è la base di qualsiasi forma di coesione. Dopodiché l'autonomia non è togliere a una regione per dare a un'altra, l'autonomia è un principio secondo il quale, se tu regione governi particolarmente bene le tue risorse, io prendo in considerazione la possibilità di darti altre materie da governare, in un rapporto bilaterale tra lo Stato centrale e la regione. Quindi il tema non è che ci sono delle regioni che vengono discriminate e altre che vengono rafforzate, il tema è che, sicuramente, un principio che responsabilizza i governatori e la classe politica può essere mal visto da quelle classi politiche che non hanno ben governato. E non mi stupisce che quelli che contestano di più l'autonomia siano anche quelli che, per esempio, non sono riusciti a spendere i fondi europei, perché è ovvio che un modello di questo tipo è un modello che richiama ciascuno alla sua responsabilità. E quindi sarà più chiaro, nel momento in cui c'è un modello diverso anche di competenza tra una regione e l’altra, chi fa bene il proprio lavoro nel governo della sua regione e chi fa meno bene il proprio lavoro nel governo della propria regione. Io credo sempre nel merito e nella responsabilità e credo che sia arrivato il tempo, in questa Nazione, di sviluppare il principio del merito, il valore del merito e quello della responsabilità parallelamente a tutti i livelli: vale anche per la classe politica, vale anche per la classe politica delle diverse regioni. E penso che nessuno che considera di aver fatto un buon lavoro dovrebbe essere preoccupato da una norma di questo tipo; quelli che sono preoccupati da una norma di questo tipo, evidentemente non sono così sicuri del lavoro che hanno fatto finora. Questo per quello che riguarda l'autonomia. Per quello che riguarda la riforma costituzionale a livello di Stato centrale, lei sa che abbiamo avviato ampie consultazioni con i partiti politici, con i corpi intermedi, le categorie produttive, i sindacati. È semplice: io non mi sono presentata con un modello a monte. Ho le mie idee, per carità, ma ricordo anche che l'Italia è la patria del diritto, non è che bisogna per forza di cose copiare il modello di qualcun altro, possiamo anche inventarne uno nostro. Quello che io voglio capire è dove trovo la più ampia convergenza, ferme restando due cose sulle quali non sono disposta a trattare, due obiettivi cioè che, secondo le indicazioni che ho avuto agli italiani perché seguiamo sempre il programma con il quale ci siamo presentati alle elezioni, per me sono irrinunciabili. Il primo: chi governa lo decidono gli italiani. I governi non si fanno nel palazzo, bisogna dare attenzione e riconoscere il voto che esce dalle urne. Quindi sì, ci deve essere una elezione diretta. Il secondo elemento, che è molto importante per me, è la stabilità del governo. Ora, nei primi vent'anni di questo millennio, prima che arrivasse il Covid, in Germania hanno avuto tre Cancellieri, in Francia hanno avuto quattro Presidenti della Repubblica. Non credo che io e lei, se adesso ci mettessimo a contare i governi italiani, saremmo in grado di farlo.
Bruno Vespa: Forse 14.
Presidente Meloni: Bene, 14. Guardiamo i dati economici? Negli stessi vent'anni, Germania e Francia sono cresciute più del 20%, l'Italia è cresciuta meno del 4%. Ora la questione è: o tutta la classe politica italiana è più scarsa di quella francese e tedesca - e io francamente non lo penso - o c'è qualcosa che non funziona nel sistema. E le dico che cosa non funziona nel sistema. Nel sistema non funziona che, quando un governo ha un orizzonte che mediamente viaggia su un anno e mezzo, non si fanno scelte strategiche, si privilegia la spesa pubblica rispetto agli investimenti - e noi sappiamo che gli investimenti hanno moltiplicatore che la spesa pubblica non ti garantisce mai - e tutto si fa guardando solo la prossima scadenza elettorale. Questa è la ragione per la quale noi non abbiamo messo in sicurezza il territorio - faccio esempi così; è la ragione per la quale non abbiamo investito nelle infrastrutture; è la ragione per la quale abbiamo un debito pubblico fuori controllo; è la ragione per la quale non abbiamo una strategia industriale; è la ragione per la quale non abbiamo mai scelto quale dovesse essere economicamente il ruolo dell'Italia nel mondo. È tutto figlio di questa dinamica qui.
Bruno Vespa: De Gasperi diceva che la differenza tra un uomo politico e uno statista è che l’uomo politico guarda le prossime elezioni politiche, lo statista guarda al futuro.
Presidente Meloni: È assolutamente così. E guardi oggi si dice: “Non è una priorità perché il governo oggi c'è, forte e stabile, può avere un orizzonte di cinque anni. Perché vi state occupando di questo?”. Mi sto preoccupando di questo perché sarebbe irresponsabile da parte mia, proprio nel momento in cui posso avere un orizzonte di cinque anni, non pormi il problema di che cosa lascio dopo di me. Io ho questa occasione. Io ho l'occasione di rendere la democrazia italiana una democrazia più solida, lo Stato Italiano uno Stato più efficiente, più credibile a livello internazionale. Perché è ovvio che anche la tua credibilità internazionale, quando ogni sei mesi il tuo interlocutore si trova davanti un interlocutore diverso, è zero. Le persone si mettono sedute al tavolo con te, tu parli di progetti strategici e loro ti guardano pensando “ma di quale progetto strategico mi vuoi parlare che si e no la prossima volta che ci vediamo ci sei ancora tu?”.
Bruno Vespa: Io mi ricordo i tempi in cui gli americani, quando il nostro Primo Ministro stava nell'anticamera, dicevano: “Chi è questo quest'anno?”. 
Presidente Meloni: Esatto, ma è così. Oggi, obiettivamente, una delle forze che il nostro governo ha a livello internazionale è che per paradosso, per esempio nella dinamica europea, noi abbiamo un governo che tra i vari governi…
Bruno Vespa: Insomma ci dovremo rassegnare alla sua presenza durevole, mi par di capire.
Presidente Meloni: Purtroppo è così, questo passa casa. Però è un elemento di forza perché quando tu parli di progetti strategici a medio termine - che sono la forza dei rapporti internazionali - sei un interlocutore credibile. Per cui, quello che io voglio tentare di spiegare è che la riforma costituzionale è la più grande riforma economica che si può fare per questa Nazione. Quindi io confido nella responsabilità anche dei partiti di opposizione, degli osservatori, dei corpi intermedi, di chiunque possa dare una mano perché è una sfida di modernizzazione dell'Italia. E se invece l'approccio dell'opposizione dovesse essere “noi diciamo no a tutto perché, banalmente, vogliamo continuare a farci i governi nel palazzo, senza che quei governi siano scelti dai cittadini, e ci consentono di andare al governo pure quando perdiamo le elezioni”, chiederemo agli italiani al referendum di dirci che cosa pensano di questa opportunità che stiamo offrendo alla Nazione.
Bruno Vespa: L’opposizione dice che nella delega fiscale i lavoratori dipendenti vengono penalizzati rispetto ai lavoratori autonomi. Come pensate di riequilibrare? 
Presidente Meloni: Non è vero che i lavori e lavoratori dipendenti vengono depenalizzati rispetto ai lavoratori autonomi. Perché ovviamente va calcolato che ci sono tassazioni completamente diverse, cioè i lavoratori autonomi hanno delle contribuzioni aggiuntive e dei costi aggiuntivi che il lavoratore dipendente non ha. C’è tutto il tema delle deduzioni e delle detrazioni che dall’altra parte non ci sono, quindi nel calcolo complessivo, quando si vanno a fare i conti, queste discriminazioni non ci sono. Dopodiché quello che noi vogliamo fare con la delega fiscale è rivedere le aliquote Irpef con l’obiettivo di abbassare le tasse a tutti - ed è un obiettivo che secondo me si può centrare - e vogliamo lavorare sul rafforzamento di alcune misure e per favorire l’occupazione nella tassazione delle imprese. La valutazione che io vorrei facessimo insieme è questa: noi viviamo in un mondo nel quale non è più vero l’assunto secondo il quale all’aumento della produzione aumenta l’occupazione. Il lavoro va favorito in questo tempo. Quando si tratta, ad esempio, di rivedere l’Ires, secondo me bisogna dire: noi l’abbassiamo, ma sia chiaro che la parte che viene guadagnata, viene guadagnata se si reinveste o in innovazione o in forza lavoro, che è una delle forme ti applicazione del principio ‘più assumi meno paghi’, che noi abbiamo sempre avuto nel nostro programma. Bisogna favorire le aziende che hanno un’alta densità di manodopera, cioè più è alto il rapporto tra il fatturato e i dipendenti meno tasse devi allo Stato, perché quando tu assumi qualcuno fai una cosa che è utile anche allo Stato. Le dinamiche con le quali ci confrontiamo in questo tempo in cui le cose corrono molto più veloci di noi bisogna capirle e bisogna gestirle. E questo vale per la globalizzazione, sulla quale ci siamo svegliati troppo tardi, qualcuno lo diceva in tempi non sospetti e quelli che si permettevano di criticare una certa globalizzazione senza regole, venivano definiti sovranisti. Poi sono arrivati due shock come la pandemia e la guerra in Ucraina e abbiamo scoperto che questi autarchici, che volevano controllare le loro catene di approvvigionamento, non avevano proprio torto. Oggi abbiamo un problema energetico, ma ieri con la pandemia - chip e semi conduttori - avevamo consegnato la produzione completamente alla Cina, poi è arrivato il Covid, la Cina ha privilegiato il mercato interno e da noi si sono fermate intere catene di produzione. Oggi l’Europa corre ai ripari. Al G7 ed al Consiglio Europeo il tema dei temi è la catena di approvvigionamento: come facciamo a tornare padroni del nostro destino. Sono materie sulle quali bisogna governare piuttosto che subire. La globalizzazione noi l’abbiamo subita.
Abbiamo detto: il libero commercio senza regole risolverà tutti i problemi, distribuirà la ricchezza, democratizzerà i processi. Non è andata così. È andata che la ricchezza si è verticalizzata, che ci sono sempre più poveri e sempre meno ricchi e i ricchi sono ricchissimi. La classe media rischia di scomparire e i sistemi meno democratici dei nostri, in forza di quel libero commercio senza regole, hanno guadagnato campo nel mondo, si sono rafforzati e sono involuti sul piano dei diritti, e le democrazie si sono indebolite perché non controllavano più il loro destino. Sono fenomeni che bisogna cercare di capire per tempo perché non sono materie che si affrontano sul piano ideologico. Oggi c’è tutta la vicenda dell’intelligenza artificiale, ed è un’altra grande materia sulla quale noi non possiamo permetterci di fare gli errori che abbiamo fatto con la globalizzazione. Noi eravamo abituati ad un progresso che serviva ad ottimizzare le competenze umane, oggi rischiamo un progresso che serve a sostituire le competenze umane. Vuol dire espungere milioni di lavoratori dal mercato del lavoro, vuol dire rafforzare ancora di più i pochissimi ricchi che esistono, vuol dire un sistema economico, sociale, di welfare che noi non reggiamo. Credo, e io l’ho detto quando sono stata al Consiglio d’Europa - che si occupa della Corte europea dei diritti, - che forse è il caso di cominciare a trattare queste materie delle quali nessuno si occupa; così come l’ho detto al G7. Noi ospiteremo, il prossimo anno, il G7 qui in Puglia - faremo fare i nodini di mozzarella con le mani ai leader mondiali, le orecchiette quelle no, io non sono mai riuscita sono difficilissime - e il tema dell’intelligenza artificiale è un altro tema che vogliamo discutere; è già stato dibattuto al G7 di quest’anno, e che vogliamo mettere nell’ordine del giorno.
Il punto è che quando si stabiliscono le norme, in questo tempo, non bisogna guardare solo ad oggi, all’immediato, devi guardare a dove sta correndo il mondo. Perché il mondo è più veloce di noi, il progresso oggi corre più veloce di noi, più veloci della nostra consapevolezza, più veloce anche della nostra immaginazione a volte. Bisogna essere molto concentrati e queste sono dinamiche, che sul piano multilaterale, vanno gestite. Chiaramente quando ti confronti con l’intelligenza artificiale non è che puoi pensare di risolvere il problema in Italia.
Bruno Vespa: posso chiedere quando pensa di sottoscrivere il Mes e a quali condizioni? 
Presidente Meloni: Questo è un tema che secondo me sarebbe stupido aprire adesso, per due ragioni. Io non ho cambiato idea sul Mes, continuo a pensarla come l’ho sempre pensata, dopodiché, il Mes è una parte di una serie di strumenti e regolamenti che vanno discussi nel loro complesso: non ha molto senso ratificare la riforma del Mes quando tu non sai neanche che cosa prevedono le nuove norme sul patto di stabilità e crescita, sulle quali, per esempio, devo dire che non sono convinta della proposta della Commissione. Non credo abbia molto senso, in questa fase nella quale l’Europa si dà degli obiettivi strategici che sono la transizione verde, la transizione digitale e anche il rafforzamento della propria difesa, non tenere minimamente in considerazione queste priorità che si dà nelle regole della governance. Se spingi gli Stati membri, correttamente, ad investire su alcune priorità strategiche che ti dai, poi quegli investimenti li devi riconoscere nelle regole sulla governance. Quindi noi, per esempio, facciamo la battaglia per scomputare gli investimenti, particolarmente legati in buona sostanza al PNRR, alla transazione energetica, transizione digitale, alla difesa, dal calcolo del rapporto deficit e Pil. Dopodiché c’è l’Unione bancaria, la garanzia sui depositi. Mi si può dire quale è il quadro? Perché, quando mi si dice qual è il quadro io dico che cosa penso del tema del Fondo salva Stati. 
Sul tema del Fondo salva Stati voglio dire un’altra cosa che ho detto anche a chi in Europa mi chiede cosa faremo. Se anche l’Italia ratificasse la riforma, noi siamo consapevoli del fatto che il Mes, che blocca centinaia di miliardi non verrebbe richiesto da nessuno? Ma non dall’Italia, perché almeno finché ci sto io al governo non c’è possibilità, ma neanche dagli altri. Quando è stata attivato il cosiddetto Mes sanitario, che aveva effettivamente delle garanzie meno stringenti, nessuno - in una fase nella quale tutti facevano le sedute spiritiche per trovare 10.000 euro - ha preso questi soldi. Perché? Perché il Mes è uno stigma e quindi chiaramente è uno strumento che, allo stato attuale, rischia di tenere bloccate delle risorse che invece potrebbero essere utilizzate, in un momento nel quale noi discutiamo ogni giorno di come trovare risorse. Ma forse non sarebbe questo il dibattito aprire? Cioè come si può rendere uno strumento che oggi non verrebbe utilizzato da nessuno, in uno strumento che magari qualcuno utilizza perché le risorse ce le mettiamo e quindi noi tutti saremo interessati a poterle utilizzare ma non alle condizioni che, per l’immaginario, offre l’attuale meccanismo di stabilità. Questo è il dibattito che io sto cercando di aprire e spero e confido che si possa essere pragmatici nell’affrontare un’altra materia che, in Italia si affronta in modo ideologico e che invece, secondo me, sul piano pragmatico va affrontato: come si possono utilizzare queste risorse. Per esempio sostenendo gli investimenti a livello industriale? Altra grande sfida che noi oggi abbiamo. Questo è il dibattito che voglio aprire. Ratificare la riforma perché va ratificata, senza aprire questo dibattito e senza capire qual è il contesto nel quale il meccanismo di stabilità si muove, secondo me, è una scelta stupida.
Bruno Vespa: Ucraina è partita la controffensiva, la guerra è nel suo momento chiave dopo l’invasione del 22 febbraio dell’anno scorso. Noi resteremo a fianco di Zelensky fino alla fine della storia? 
Presidente Meloni: Assolutamente sì. Noi siamo stati tra le Nazioni più serie da questo punto di vista e io sono fiera di questo. Io voglio governare un’Italia che non è l’Italia “spaghetti e mandolino” che, delle volte, qualcuno ha tentato di raccontare. Io voglio governare un’Italia che cammina testa alta nella Storia, che è credibile, che è affidabile, che è seria e che per questo è in grado di difendere i suoi interessi nazionali.
Nel sostenere l’Ucraina noi non difendiamo solamente il diritto di un popolo ad essere libero e di una Nazione ad essere sovrana. Quello che è più difficile far capire, ma che è importante capire, è che nel difendere l’Ucraina noi difendiamo noi stessi per svariate ragioni. 
La prima è che non è vero che se gli ucraini, come qualcuno cinicamente propone, si arrendessero noi avremmo la pace. Se gli ucraini sia arrendessero o se la Russia vincesse, noi avremmo la guerra più vicina a casa nostra. Quella guerra si sposterebbe probabilmente in Moldova e poi vediamo con la Polonia e poi vediamo. Punto secondo: se noi non difendessimo il diritto internazionale, noi non avremmo un mondo più sicuro ma avremmo un mondo più insicuro, perché stabiliremmo che la forza del diritto viene sostituita dal diritto del più forte; cioè che una Nazione, sulla carta militarmente più forte, può invadere il suo vicino. Pallottoliere alla mano, siamo convinti che ci convenga un mondo del genere? A noi non conviene. Non conviene soprattutto all’Europa, non conviene soprattutto l’Italia. Terzo: una Nazione affidabile e nella quale i politici non cambiano idea in base al fatto che stanno al governo o all’opposizione - che è quello che sto vedendo da parte di molti- è una Nazione che può farsi sentire quando ha bisogno di essere sostenuta.
Io credo che questo si veda. Io credo che si veda che questa Italia della quale ci si può fidare, questa Italia seria, è anche molto considerata quando ha degli interessi da difendere. Quindi sono assolutamente convinta di quello che stiamo facendo. Sono assolutamente convinta che quello che stiamo facendo sia fatto soprattutto nell’interesse nazionale italiano, perché io non decido la politica estera sulla base delle adesioni ideologiche. Mi ha sempre dato fastidio questo fatto che i leader italiani si definissero o venissero definiti “filo-qualcuno”, l’ho detto cento volte e lo ripeto: i fili li hanno i burattini. Qui si tratta di partire finalmente dalla difesa dei propri interessi nazionali: la politica estera si fa così. Io la sto facendo così e penso che i risultati si vedano. È nell’interesse dell’Italia difendere gli ucraini finché sarà possibile e noi dobbiamo ringraziare questo popolo che, con tanto coraggio, tanto orgoglio e tanto sacrificio sta difendendo anche la nostra libertà. Se facessimo quello che propongono alcuni, segnatamente dall’opposizione, che parlano di pace senza entrare nel merito - perché tutti vogliamo la pace - il punto è: a quali condizioni si costruisce la pace? Perché io dico che sostenere l’Ucraina è il modo più serio di costruire la pace. Chiaramente se gli ucraini fossero capitolati - perché, diciamolo, se noi non li avessimo aiutati non ci sarebbe bisogno di pace - ci sarebbe già stata un’invasione. L’unico modo di costringere gli attori in campo, e particolarmente gli aggressori, a scendere a patti è che ci sia equilibrio nelle forze in campo. E l’unico modo è sostenere l’Ucraina. Io ho provato a chiedere più volte, anche in Parlamento, di scendere nel merito e dirmi di che cosa parliamo, perché altrimenti si sta facendo cinica propaganda. Per aprire un tavolo di trattativa oggi, quali sono le condizioni che sia disposto ad accettare? Che si riconoscano i referendum illegittimi che la Russia ha celebrato su alcune parti del territorio ucraino? Che si riconoscano le parti di territorio ucraino che sono state invase? Queste sono le condizioni della pace? Entriamo nel merito, mi dica l’opposizione che propone “non dobbiamo mandare armi all’Ucraina ma dobbiamo andare a trattare la pace”, quali sono le condizioni della pace che vogliono loro, perché io non sono così cinica da scambiare la parola pace con la parola invasione. Per me l’unica pace possibile è una pace che tenga conto del diritto internazionale, che costruiamo difendendo l’Ucraina e alle condizioni che portano ciascuno a sedersi a un tavolo.
Bruno Vespa: Un’ultima cosa. Dopo sette mesi di governo com’è l’Italia vista da Palazzo Chigi? Più complicata di quella vista dall’opposizione? 
Presidente Meloni: No, ero abbastanza preparata, lo sapevo… Io trovo che sia un’Italia che ha voglia di riprendersi il suo ruolo. E lo vedo, perché quello che sta accadendo nell’economia, la risposta che arriva da cittadini anche quando uno fa scelte che sono difficili come questa sull’Ucraina, e però si affida perché vede che il ruolo dell’Italia sta cambiando: questa è la cosa più importante per me. Perché io ho visto un’Italia rassegnata essere fanalino di coda, rassegnata ad andare in giro col cappello in mano, rassegnata a chiedere sempre scusa, permesso, per favore e oggi vedo in Italia che, lavorando con orgoglio, con determinazione - non io, non a livello di governo ma di società - capisce che c’è uno spazio per tornare ad essere la Nazione che noi siamo e che, ad un certo punto, ci siamo convinti che non potevamo essere più. Siamo ancora quell’Italia, io quell’Italia la rivedo e penso che la rimettiamo in piedi.
Bruno Vespa: Grazie Presidente, buon lavoro.
Presidente Meloni: Grazie a voi

 
",2023-06-09,https://www.governo.it/it/articolo/intervista-del-presidente-meloni-forum-masseria/22852
"Visita in Tunisia, le dichiarazioni alla stampa del Presidente Meloni","Buonasera a tutti.
Sono stata molto contenta oggi del lungo e proficuo colloquio con il Presidente Saied, che voglio ringraziare per la sua accoglienza. A breve incontrerò anche il Primo Ministro Bouden. È una visita istituzionale molto importante quella che abbiamo voluto organizzare oggi in Tunisia: Italia e Tunisia sono due nazioni storicamente legate, sono due nazioni amiche, che hanno legami molto antichi e che devono saper cooperare insieme, sempre di più, sempre meglio, così come noi intendiamo fare. La stabilizzazione del quadro politico e di sicurezza, la crescita della democrazia in Tunisia è ovviamente indispensabile per la Tunisia, ma anche per l'Italia, perché si possa insieme raggiungere potenziali che sono straordinari dal nostro punto di vista. 
In questo che è sicuramente un periodo di difficoltà del quadro internazionale e anche per la Tunisia e per tutta la regione, io ho voluto confermare al Presidente Saied il sostegno dell'Italia a 360 gradi. Un sostegno, ad esempio, al bilancio tunisino, l’apertura delle linee di credito a favore soprattutto dello sviluppo, partendo dalla piccola e media impresa fino ai temi legati al settore agroalimentare. È un ulteriore impegno che si aggiunge ai numerosi progetti di cooperazione italiana nel Paese che ammontano a circa 700 milioni di euro nel loro complesso e focalizzano l'attenzione sui settori prioritari per lo sviluppo: l'agricoltura, l'istruzione, la formazione professionale, la sanità, i servizi di base. 
Nel pieno rispetto della sovranità tunisina ho raccontato al Presidente Saied degli sforzi che un Paese amico come l'Italia sta facendo per cercare di arrivare a una positiva conclusione dell’accordo, dell’intesa tra la Tunisia e il Fondo Monetario Internazionale, che resta fondamentale per un rafforzamento e una piena ripresa del Paese. Noi abbiamo portato avanti un’azione di sostegno alla Tunisia nei negoziati con il Fondo Monetario Internazionale sia a livello di Unione europea sia a livello di G7 con un approccio pragmatico, perché pragmatico dev’essere l’approccio. Chiaramente tenendo in considerazione le regole di funzionamento del Fondo. Anche a livello di Unione europea, l’Italia si è fatta portavoce di un approccio concreto per aumentare il sostegno alla Tunisia, sia nel settore del contrasto alla tratta di esseri umani e dell'immigrazione illegale, ma anche per un pacchetto di sostegno integrato, un pacchetto di finanziamenti e di opportunità importanti a cui sta lavorando Bruxelles. Sono molto grata per questo alla Commissione per il lavoro svolto e per accelerare l'attuazione di questo pacchetto dell'Unione Europea, ho dato al Presidente Saied la mia disponibilità a tornare presto qui in Tunisia anche insieme alla Presidente della Commissione europea, Ursula von der Leyen. Il tema delle relazioni bilaterali continua a essere molto solido. Nel 2022, il nostro interscambio commerciale ha superato i 7 miliardi di euro, l’Italia è il primo partner della Tunisia e questo anche grazie alla presenza stabile di oltre 900 imprese che operano in Tunisia. Continuiamo in modo decisivo ad accrescere gli investimenti e le opportunità di impiego nel Paese.
C'è una grande occasione di sviluppo nel rapporto tra Italia e Tunisia che dal nostro punto di vista è data dal settore energetico. La cooperazione in materia energetica tra Italia e Tunisia che si rafforza, grazie al cavo sottomarino di collegamento elettrico Elmed. E anche su questo l’Italia ha fatto un lavoro importante perché fossero garantiti i finanziamenti. Diventa un'infrastruttura strategica che lega ulteriormente il destino delle nostre due nazioni, che consente, tanto all’Italia tanto alla Tunisia, di diventare degli hub di approvvigionamento energetico per le regioni che le circondano, per l’Europa per quello che riguarda l’Italia e per il bisogno di approvvigionamento dei Paesi africani, in particolare del Nord Africa.
Nell’insieme delle nostre relazioni bilaterali il nostro lavoro è molto importante anche in tema di contrasto alla migrazione irregolare, un fenomeno che tocca tanto Tunisi quanto Roma. Abbiamo convenuto con il Presidente Saied che è fondamentale rafforzare la cooperazione in questo ambito secondo un approccio al fenomeno che non può essere solamente securitario, ma che deve essere globale, e che deve tenere in considerazione il diritto delle persone a non dover emigrare, a non dover scappare dalle loro case, dalle loro famiglie, dalle loro terre perché non hanno una alternativa. 
Abbiamo fin qui fatto un ottimo lavoro insieme alla Tunisia. Gli sbarchi sono sensibilmente diminuiti in Italia nel mese di maggio rispetto a quello che era accaduto a marzo e ad aprile. Questo dimostra il lavoro che insieme stiamo facendo. Siamo di fronte alla stagione più difficile, da questo punto di vista, non possiamo che essere preoccupati per i prossimi mesi e per questo riteniamo che si debba intensificare il nostro lavoro comune, rafforzando la collaborazione con le autorità tunisine nell'attività di prevenzione, soprattutto nella regione di Sfax dalla quale parte la gran parte degli immigrati irregolari. Abbiamo già contribuito, contribuiamo alle capacità di gestione delle frontiere in Tunisia, siamo pronti a fare di più anche con il coinvolgimento dell’Unione europea sul quale, come detto, stiamo lavorando. Come dicevamo, l’approccio securitario non è sufficiente se poi non si fa un lavoro importante che riguardi anche gli investimenti, lo sviluppo, la formazione, i flussi di migranti regolari e la possibilità di offrire alle persone condizioni di vita migliori. Noi siamo molto impegnati su questo e in particolare sulle esigenze delle giovani generazioni, su di loro stiamo concentrando i nostri sforzi. Il progetto italiano di un Piano Mattei per l'Africa, dal nome del fondatore dell’Eni, è un Piano che vuole dire proprio questo: parlare di una cooperazione non paternalistica, non predatoria, ma paritaria, che consenta a ciascuno di difendere il proprio interesse nazionale, con una cooperazione che offra opportunità per tutti.
C'è da questo punto di vista anche l’ipotesi, che abbiamo discusso col Presidente Saied, di una conferenza internazionale, a Roma, sul tema della migrazione e dello sviluppo, per cercare di mettere insieme tutte le necessità legate a un fenomeno che è sicuramente molto imponente e che va affrontato a 360 gradi. 
Noi la immaginiamo come un'occasione per riunire le nazioni della sponda Sud del Mediterraneo, del Medio Oriente, i Paesi del Consiglio di Cooperazione del Golfo, per ascoltare le diverse esigenze e creare dei progetti su cui attirare finanziamenti, coinvolgendo tanto il settore pubblico quanto il settore privato. Noi faremo del nostro meglio per immaginare un evento di questo tipo nel minore tempo possibile, per rinnovare l'impegno comune ad affrontare i fattori politici, ma anche socio-economici, climatici, che determinano la migrazione, per promuovere percorsi di mobilità che siano legali, e contrastare in modo efficace la tratta di essere umani e il traffico di migranti. Quindi come vedete sono stati molti i temi che abbiamo discusso con il Presidente Saied, che voglio ringraziare ancora una volta, insieme a tutto il popolo tunisino per questa accoglienza sicuramente straordinaria, per un lavoro molto concreto che stiamo portando avanti.
Grazie.
 
",2023-06-06,https://www.governo.it/it/articolo/visita-tunisia-le-dichiarazioni-alla-stampa-del-presidente-meloni/22815
Intervento del Presidente Meloni al Vertice della Comunità Politica Europea,"A seguire traduzione di cortesia.
***
Thank you very much. I want to thank President Sandu, I want to thank Moldova for this very important event, for the role that Moldova is playing in these tough times. My greetings to all colleagues.
I think that this event has a particular value, and a particular flavour, for we celebrate it while, near here, Ukrainians, President Zelensky, impress the world, showing how difficult it can be to [make] a free people and a sovereign nation [yield]. In doing it, we know that they defend also our security and international law, without which no one tomorrow would be safe. We celebrate this event here in Moldova which is another nation which would risk an aggression if Ukrainians didn’t defend themselves as they are doing, and if we didn’t help them to do that. We celebrate this event in a time in which different crises we have been facing – the pandemic crisis, and now the aggression of Russia against Ukraine – show us our difficulties, but it means also an occasion, for crises are always an occasion. The occasion to discuss ourselves and to go deep into the problems we have, trying to understand what didn’t function to solve it. So, why are we here? We are here first of all I think to remind ourselves that Europe is not a club, it is not simply rules and it is not simply interests. Europe is, moreover and before everything, a civilisation which was founded on the idea that men are free and equal. Values on which depend also ideas like solidarity, subsidiarity, the rule of law. We are here to remind that we will not allow that those principles are discussed, that those principles are destroyed by who thinks that can bring us back to the most difficult years of the past century. That is why we will be near Ukraine, helping Ukraine at 360 degrees for all the time that will be needed. That is why we sustain also the walk that Ukraine, Moldova, Georgia, but also the Western Balkans are doing to accession to the European Union, which does not mean enlarging the European Union; it means coming back all together, for that is what we are.
We are here to remind ourselves that there is not an [‘A-league Europe’ and a ‘B-league Europe’]; there is only Europe and that Europe needs, as Giovanni Paolo II, the Pope, said, to breathe with two [lungs] - the West and the East. If Europe is moreover our destiny, if in front of the crises we are facing, we win or we lose together, it is together that we have to find the solutions to those crises. Crises such as the security of our continent, which means the energetic one, sources, the capacity that we have to control our future; crises such as connectivity, which is a way to put each one of us nearer to the other and become all together stronger; and crises or problems such as those that geopolitics puts in front of us and I think we should remember also the relations with our global partners. I think, for example, about Africa, for they need us, also not to be victim of that narrative who wants to say there is a West and all the rest. It means also solving problems that we have to face like, for example, illegal migration, that we [can] solve only if we help those nations. It means there is lots of work to do but we have to do it if we want a Europe that, after being a protagonist of the past, is a protagonist also of the future.
Thank you.
***
Vi ringrazio molto. Voglio ringraziare la Presidente Sandu, voglio ringraziare la Moldova per questo evento molto importante, per il ruolo che la Moldova sta svolgendo in questi tempi difficili. Saluto tutti i colleghi.
Credo che questo evento abbia un valore e un sapore particolare, perché lo celebriamo mentre, qui vicino, gli ucraini, il Presidente Zelensky, stanno impressionano il mondo, dimostrando quanto possa essere difficile piegare un popolo libero e una nazione sovrana. Nel farlo, sappiamo che difendono anche la nostra sicurezza e il diritto internazionale, senza il quale nessuno domani sarebbe al sicuro. Celebriamo questo evento qui in Moldova, un'altra nazione che rischierebbe un'aggressione se gli ucraini non si difendessero come stanno facendo e se noi non li aiutassimo a farlo. Celebriamo questo evento in un momento in cui le diverse crisi che abbiamo affrontato e che affrontiamo - la crisi pandemica e ora l'aggressione della Russia all'Ucraina - ci mostrano le nostre difficoltà, ma significa anche un'occasione, perché le crisi sono sempre un'occasione. L'occasione per discutere di noi stessi e approfondire i problemi che abbiamo, cercando di capire cosa non ha funzionato per risolverli. Allora, perché siamo qui? Siamo qui innanzitutto per ricordare che l'Europa non è un club, non è solo regole e non è solo interessi. L'Europa è, oltretutto e prima di tutto, una civiltà fondata sull'idea che gli uomini sono liberi e uguali. Valori da cui dipendono anche idee come la solidarietà, la sussidiarietà, lo stato di diritto. Siamo qui per ricordare che non permetteremo che questi principi vengano discussi, che questi principi vengano distrutti da chi pensa di riportarci agli anni più difficili del secolo scorso. Per questo motivo saremo vicini all'Ucraina, aiutandola a 360 gradi per tutto il tempo che sarà necessario. Per questo sosteniamo anche il cammino che Ucraina, Moldova, Georgia, ma anche i Balcani occidentali stanno compiendo verso l'adesione all'Unione europea, che non significa allargare l'Unione europea, ma tornare tutti insieme, perché è questo quello che siamo.
Siamo qui per ricordare che non esiste un'Europa di serie A e un'Europa di serie B; c'è solo l'Europa e quell'Europa ha bisogno, come ha detto Papa Giovanni Paolo II, di respirare con due polmoni: l'Occidente e l'Oriente. Se l'Europa è inoltre il nostro destino, se di fronte alle crisi che stiamo affrontando vinciamo o perdiamo insieme, è insieme che dobbiamo trovare le soluzioni a queste crisi. Crisi come la sicurezza del nostro continente, che significa quella energetica, le fonti, la capacità che abbiamo di controllare il nostro futuro; crisi come la connettività, che è un modo per mettere ognuno di noi più vicino all'altro e diventare tutti insieme più forti; e crisi o problemi come quelli che la geopolitica ci mette di fronte e penso che dovremmo ricordare anche le relazioni con i nostri partner globali. Penso, ad esempio, all'Africa, perché ha bisogno di noi, anche per non essere vittima di quella narrazione che vuole dire che c'è l’Occidente e poi tutto il resto. Significa anche risolvere problemi che dobbiamo affrontare come, ad esempio, la migrazione illegale, che possiamo risolvere solo se aiutiamo quelle nazioni. Significa che c'è molto lavoro da fare, ma dobbiamo farlo se vogliamo un'Europa che, dopo essere stata protagonista del passato, sia protagonista anche del futuro.
Grazie.
 
",2023-06-01,https://www.governo.it/it/articolo/intervento-del-presidente-meloni-al-vertice-della-comunit-politica-europea/22773
"“Nazione e Patria. Idee ritrovate”, il videomessaggio del Presidente Meloni","Buongiorno a tutti. 
Saluto e ringrazio il Presidente Pera per aver promosso e organizzato il convegno di oggi e lo ringrazio per aver voluto riunire intorno al tavolo alcuni tra i più autorevoli storici, politologi e giuristi italiani per un confronto su due idee che mi stanno particolarmente a cuore: il concetto di Nazione e quello di Patria. Concetti fondamentali della filosofia politica e della storia delle idee che hanno prodotto una letteratura sterminata e sui quali ci sarebbe moltissimo da dire. Di certo non voglio e non posso competere con gli studiosi che hanno raccolto l’invito di un altro grande intellettuale come il Presidente Pera, ma non voglio rinunciare a fornire qualche spunto di riflessione. 
Il primo elemento può sembrare quasi banale, ma a mio avviso non lo è. Non è un fatto scontato che oggi, nella sede della Biblioteca del Senato, si discuta di Nazione e Patria. Non è irrilevante che oggi queste idee siano diventate centrali nel dibattito politico, in quello storico, filosofico e giuridico e siano uscite da una marginalità nella quale per decenni erano state relegate. Perché considerate, a torto, idee retrograde, reazionarie, obsolete se non addirittura pericolose a tratti. Io invece ho sempre pensato che tanto la Nazione quanto la Patria fossero società naturali, cioè qualcosa che è naturalmente nel cuore degli uomini e dei popoli e prescinde da ogni convenzione. Esattamente com’è una società naturale la famiglia, che non a caso uno dei padri del Risorgimento come Mazzini ha definito la “Patria del cuore”. Così come non è un fatto irrilevante che definirsi patrioti non sia più oggi considerato un appellativo dispregiativo o comunque obsoleto ma un elemento condiviso e rivendicato praticamente da tutte le forze politiche, incluse quelle che in passato lo ritenevano quasi un’infamia. È una grande vittoria e sono orgogliosa del contributo che anche noi abbiamo dato in questa direzione. Perché il mio sogno è vivere in un’Italia nella quale, pur nelle differenze, tutti possano definirsi e agire da patrioti, ovvero da persone che antepongono l’interesse della Nazione all’interesse di parte o di partito.
Io non ho mai creduto alla tesi della morte della Patria. Certo, è senza dubbio che l’idea di Patria sia stata in crisi per anni e che sia stata spinta nel cono d’ombra della storia. Ma non è vero che quell’idea era dissolta, non lo è mai stata e ha invece continuato a fluire nella coscienza del popolo anche inconsapevolmente e adesso è riemersa in superficie con tutta la sua forza, è tornata a manifestarsi alla luce del sole. Spetta a noi, però, il compito di alimentare quella coscienza. Esserne in qualche maniera sorgente di valorizzazione.
E arrivo così al secondo spunto di riflessione che vorrei consegnarvi. Come sapete, io sono molto affezionata alla splendida definizione di Nazione che ha dato Ernest Renan. Lui diceva che la Nazione è “una grande solidarietà, costituita dal sentimento dei sacrifici compiuti e da quelli che si è ancora disposti a compiere insieme. Presuppone un passato, ma si riassume nel presente attraverso un fatto tangibile: il consenso, il desiderio chiaramente espresso di continuare a vivere insieme. L'esistenza di una Nazione – diceva Renan - è un plebiscito di tutti i giorni”.
Per Renan era fondamentale la comunità politica, ovvero l’insieme dei valori che uniscono un popolo, ma è altrettanto fondamentale che quei valori siano rinnovati continuamente. Una scelta, che siano voluti. Non basta riconoscere ciò che ci tiene uniti, è necessario che quel senso di appartenenza ad un comune destino sia alimentato ogni giorno. Che sia testato nei fatti, che sia provato nelle scelte che ognuno di noi fa nel suo quotidiano. Perché i legami non sono catene e riconoscerci parte di qualcosa di più grande non ci rende più deboli. Anzi, è l’esatto contrario: quei legami ci rendono più forti, ci rendono più solidali, ci rendono più aperti l’uno all’altro. Solo sulla forza di quei legami una Nazione può rimanere viva e vitale, può rigenerarsi, resistere agli inganni dello sradicamento, dell’omologazione e della disumanizzazione.
Solo sulla solidità di quelle radici, e vado verso la conclusione, una Nazione può trarre la forza, l’entusiasmo, il coraggio per essere protagonista del suo tempo. Troppe volte noi dimentichiamo il contributo che l’Italia ha dato alla storia dell’umanità. Non ce ne rendiamo mai pienamente conto, probabilmente perché siamo, per paradosso, assuefatti dalla bellezza e dalla cultura nelle quali siamo immersi. Quando si va all’estero – e a me capita molto in questo periodo particolarmente - il punto di vista cambia immediatamente e ci si accorge subito di quanto la nostra Nazione sia considerata un faro di civiltà, di quanto essere italiani sia sinonimo di bello, di prezioso, di innovativo, di geniale. E di quanta domanda ci sia d’Italia.
Per anni, forse per decenni, noi abbiamo dimenticato di cosa siamo stati capaci, di cosa siamo capaci. Di quanto l’Italia sia capace di stupire, di innovare, di essere avanguardia, di insegnare. Di quanto la nostra identità, la nostra Nazione, la nostra Patria siano ammirate e stimate. Ma non possiamo far innamorare gli altri di noi se non amiamo per primi noi stessi e se non riscopriamo ciò che ci lega e ci rende una comunità di destino.
Credere in ciò che siamo è la benzina più potente che possiamo mettere nel motore della Nazione. È il carburante di cui abbiamo bisogno per tracciare nuove rotte e tornare protagonisti in Italia e nel mondo.
E dunque grazie per il contributo che date a questa discussione, grazie per dare profondità a quello che cerchiamo di fare ogni giorno. Buon lavoro!
 
",2023-05-30,https://www.governo.it/it/articolo/nazione-e-patria-idee-ritrovate-il-videomessaggio-del-presidente-meloni/22731
Videocollegamento con il Festival dell'Economia,"INTRODUZIONE DEL PRESIDENTE MELONI
Buongiorno a tutti, devo scusarmi per non essere all’ultimo momento riuscita ad essere con voi fisicamente, per via di giornate un po’ complesse. Essere presente a Trento mi avrebbe impedito di occuparmi di altre questioni, spero che possa essere sufficiente la mia presenza in collegamento.
Voglio salutare gli organizzatori, voglio salutare lei, Maria (Latella), e chi ci sta seguendo dalla platea.
L’ondata di maltempo che ha colpito l’Emilia-Romagna è stata eccezionale: sono caduti oltre 200 millimetri di pioggia in 36 ore, che si sono sommati ai 300 che erano già caduti sullo stesso territorio nella prima settimana di maggio. Per capire di cosa stiamo parlando, complessivamente, nel giro di 15 giorni, è caduta la metà di tutta la pioggia che mediamente cadrebbe nella stessa zona in un intero anno. Il bilancio lo conosciamo, un bilancio grave in termini di vittime, per le quali mercoledì abbiamo proclamato il Lutto Nazionale, e in tema di evacuati, che sono oltre 15mila. Ci sono di fatto intere città sotto l’acqua, infrastrutture compromesse, attività economiche e produttive in ginocchio. Oggi non è ancora possibile avere una quantificazione chiara dei danni complessivi, che sono ingenti. Lavoreremo sulle misure e anche sulle richieste che vanno fatte all’Unione europea. Voglio partire dal fatto che di fronte ad una catastrofe di questa portata serviva una risposta immediata e quella risposta è stata data con il Consiglio dei Ministri dello scorso martedì, con il quale abbiamo varato i primi interventi per oltre 2 miliardi di euro. Credo che vada ricordato, perché rappresenta uno sforzo immane, fatto praticamente in 72 ore, e del quale devo ringraziare tutto il Consiglio dei Ministri.
Abbiamo esteso lo stato di emergenza a tutti i comuni che sono stati colpiti dalla alluvione, quelli dell’Emilia-Romagna, e ci sono anche comuni colpiti nelle Marche e in Toscana. Ci siamo concentrati con un decreto-legge molto corposo soprattutto per dare risposte immediate: alle imprese, ai lavoratori, alle famiglie, agli studenti, al comparto agricolo, turistico, sportivo e al mondo della sanità.
Abbiamo lavorato a 360 gradi per dimostrare che non ci saremmo voltati dall’altra parte. Non solo perché è doveroso verso i cittadini della Regione - qui siamo al Festival dell'Economia - ma perché è importante per l’Italia nel suo complesso, perché l'Emilia Romagna è una locomotiva in questa Nazione e, se si ferma, non possiamo mantenere gli ottimi-buoni parametri macroeconomici che l'Italia sta riscontrando in questo periodo molto difficile.
Voglio anche dire che lo meritano i cittadini delle aree colpite, perché quando sono andata a trovarli, ho trovato una realtà molto particolare. Di solito quando perdi tutto, quando sei in una situazione molto difficile, il sentimento prevalente è sempre quello della rabbia, nel cercare il responsabile o comunque, nel migliore dei casi, di avere un atteggiamento di rassegnazione. Io ho trovato un popolo che era lì a spalare fango e lo faceva con l'orgoglio negli occhi, che lo faceva dicendo bene, abbiamo un problema. Lo risolveremo, ricostruiremo.
Ecco, io penso che quando tu trovi cittadini che intanto sanno che devono partire dalla loro capacità di dare una mano, a maggior ragione devi rimboccarti le maniche.
Abbiamo fatto e stiamo facendo tutto quello che possiamo fare, ma è una prima parte di questo intervento. Servirà altro per la ricostruzione. Saremo chiamati a trovare le risorse che sono necessarie, e in questo il ruolo della Commissione europea può essere importante. Per questo è stata molto preziosa la visita della Presidente von der Leyen ieri in Emilia-Romagna. Perché una cosa è leggere i numeri, un’altra cosa è vedere la devastazione che l'Emilia Romagna ha subito. Noi attiveremo soprattutto il Fondo di Solidarietà, un Fondo che l’Italia purtroppo ha dovuto già attivare altre volte.
Ci sono varie questioni sulle quali la Commissione può darci una mano, anche nella flessibilità dei fondi esistenti a partire dai fondi di Coesione, fino arrivare al tema del PNRR, che però riguarda soprattutto il tema della messa in sicurezza del territorio. Il PNRR da questo punto di vista è un fondo molto strategico, perché viviamo in un tempo nel quale, inevitabilmente, l’imprevisto è la previsione più accurata che possiamo fare. Sono partita per il G7 in Giappone nominando un Commissario alla siccità e torno nominando un Commissario all’alluvione. Questa è la realtà che noi viviamo, e quindi la messa in sicurezza del territorio, la possibilità di spendere al meglio i fondi del PNRR, per noi sono una priorità assoluta.
DOMANDE
Maria Latella: Presidente, qui siamo al Festival dell’Economia, Il Sole24ore è un quotidiano economico che guarda ovviamente al ruolo dell'Italia, dell’impresa italiana in termini internazionali. Ieri è stata in visita a Roma la ministra degli Affari Esteri francese Catherine Colonna e il ministro del Commercio Olivier Becht che oggi è intervistato proprio su Il Sole24ore. Lei a Hiroshima ha incontrato il Presidente Macron. Le chiedo due cose: di che cosa avete parlato? Nel senso che i rapporti che erano tesi fino a qualche giorno prima, sembrano ora di nuovo meno tesi e se il Piano Mattei per l'Africa, che lei sostiene con forza da tempo, incontra anche l'interesse del Presidente Macron.
Presidente Meloni: Guardi, con il Presidente Macron abbiamo avuto come sempre un incontro molto basato sulla concretezza, come facciamo sempre. Se posso dire, trovo abbastanza divertente una certa lettura che si dà delle nostre relazioni, se posso permettermi la trovo anche un po' infantile. Ma vi salutate? Vi parlate? Vi vedete? Italia e Francia sono nazioni che hanno rapporti secolari, e questo non cambia sulla base delle polemiche politiche, di politica interna, quelle buone per la campagna elettorale.  Voglio anche dire, riguardo a questo tema della Francia ma anche di altri governi, che il fatto che diversi governi, di estrazione politica diversa dalla nostra, sentano il dovere a volte di criticarci, non vuol dire che il Governo italiano va male. Vuol dire che sta andando molto bene. Vuol dire che una certa narrazione rischia di essere smontata. E questo è un problema che alcuni hanno, non con noi, ma in realtà con le loro opposizioni interne. Ecco, tanto per chiarire, da cosa arrivano le polemiche. Però i rapporti tra Stati non dipendono da queste questioni e i rapporti tra l'Italia e la Francia sono dei rapporti storicamente forti. Sono rapporti tra due Nazioni importanti, centrali, protagoniste in Europa che hanno interessi convergenti su molti dossier. Con Macron noi abbiamo affrontato il tema della gestione dei flussi migratori, abbiamo parlato della Tunisia, di come arrivare al prossimo Consiglio europeo adottando misure concrete proprio in tema di immigrazione. Noi in Europa siamo riusciti a cambiare il paradigma nel rapporto con l'immigrazione: il tema non è la gestione dei confini interni dell'Unione europea e i movimenti secondari, il tema è lavorare sulla difesa dei confini esterni perché è l'unico modo per risolvere anche il problema dei movimenti secondari. Dopodiché, io continuo a essere convinta - e arrivo al piano Mattei - che se noi vogliamo trovare, per esempio, una soluzione strutturale al tema della migrazione, non si possa prescindere dal rapporto con l'Africa. Noi in questi anni ci siamo occupati di garantire il diritto ad emigrare e non ci poniamo il problema di come garantire il diritto a non dover scappare da casa propria. L’Africa non è un continente povero, l’Africa in potenza è un continente ricco. Quello che noi dobbiamo riuscire a fare è cooperare in un modo non predatorio con i Paesi africani per aiutarli anche secondo alcune esigenze che noi abbiamo - penso al tema energetico -, portando infrastrutture, portando investimenti, portando formazione ai lavoratori, e – ripeto - facendolo, e questo è il concetto del Piano Mattei per l'Africa, in modo che si lasci qualcosa in queste Nazioni e anche risolvendo alcuni nostri problemi. Energia: noi abbiamo il problema della crisi internazionale. L'Europa non può più guardare a Est e si trova con un enorme problema di approvvigionamento energetico, deve guardare a sud. A sud ci sono Nazioni, in Africa, che hanno un potenziale in evoluzione energetica enorme; con il sostegno non solo italiano ma europeo, noi possiamo portare gli investimenti che servono a queste Nazioni a crescere, a chi scappa da quelle terre a trovare lavoro, e che servono a noi a risolvere un problema di approvvigionamento energetico, con tecnologie che possono essere le più disparate. Io ho incontrato l'altro ieri il Presidente dell'Angola e loro sono per esempio interessati alla produzione dell'idrogeno verde. Questa è la sfida del Piano Mattei per l'Africa. Interessa certo a tutta l'Europa, la sfida è riuscire a convincere tutti a portare gli investimenti che sono necessari, ma è una materia sulla quale noi ci stiamo concentrando moltissimo. A ottobre, e chiudo, ci sarà la conferenza Italia-Africa qui a Roma e noi contiamo di arrivare a quell’appuntamento con una presentazione dettagliata di questo nostro progetto, che è già concreto in molte iniziative che si stanno portando avanti e su questo riportare un’Europa più presente in un continente africano, che altrimenti rischia di essere depredato da altri attori che non hanno lo stesso approccio.
Maria Latella: Sicuramente l'Africa rientra nel titolo del Festival dell'Economia di quest'anno, ‘il Futuro del Futuro’. A me sta molto a cuore il futuro dei nostri giovani. L'Italia purtroppo ha un altissimo tasso di giovani che non lavorano e non studiano. Una delle misure che il suo governo ha varato, proprio nella simbolica data del primo maggio, è il taglio del cuneo fiscale. Ne riassumo soltanto una parte: un dipendente con una busta paga di 1.300 euro al mese, beneficerà di una riduzione netta del cuneo fiscale di 48 euro. Ora, siccome sul cuneo fiscale erano intervenuti anche altri governi - cito quello di Romano Prodi o il Governo Conte - senza che si fossero realizzati dei cambiamenti minimamente sostanziali nella vita dei lavoratori, le chiedo perché con il vostro provvedimento le cose dovrebbero cambiare?
Presidente Meloni: Intanto perché l'impatto del taglio che noi stiamo realizzando è diverso da quello che avevano realizzato i predecessori e non è finito. Io continuo a ritenere che il taglio della tassazione sul lavoro debba essere una priorità, per questo noi abbiamo, finora, con due diversi provvedimenti - uno era la Legge di bilancio e l'altro è il provvedimento che abbiamo varato il primo maggio - di fatto prodotto un taglio del cuneo contributivo che è di sei punti per i redditi fino a 35.000 euro e addirittura di 7 punti per i redditi fino a 25.000 euro. L'impatto per i lavoratori è un impatto che, soprattutto in un periodo di inflazione galoppante, è per forza di cose importante, ed è secondo me la cosa più importante che si può fare in questa fase. Dopodiché anche questo non è tutto, nel senso che noi vogliamo andare avanti. Ovviamente la prima sfida è rendere questi provvedimenti strutturali, e la seconda sfida è cercare di allargarlo ulteriormente. Intanto voglio ricordare che se è stato possibile varare questi provvedimenti è perché - lo dico perché le critiche delle opposizioni anche sul fatto che non dovrebbe impattare una misura di questo tipo - se io avessi seguito quello che suggerivano di fare le opposizioni, non avrei avuto le risorse per varare provvedimenti di questo tipo: penso per esempio alla questione, annosa, famosa del taglio delle accise sui carburanti. Io avevo in Legge di bilancio, al netto della questione energetica, che era la priorità sulla quale abbiamo speso trenta miliardi, dieci miliardi che avanzavano, secondo altri avrei dovuto metterli interamente sul taglio delle accise con una iniziativa che aveva un impatto minimo e che aiutava tutti noi, noi l’abbiamo concentrata sui redditi più bassi e in parte sul taglio del cuneo contributivo. È ovvio che chi sta dall'altra parte critica. L'unica cosa è che non credo si possa sostenere allo stesso tempo che abbiamo dei salari da fame, che c'è un problema dell'inflazione, che bisogna mettere più soldi in tasca ai lavoratori, che addirittura bisogna immaginare un salario minimo legale, e poi dire che abbassare il cuneo contributivo e rafforzare le buste paga è una misura inutile, perché le due cose non stanno insieme. Io credo che sia molto più utile tagliare il cuneo contributivo e mettere più soldi in tasca ai lavoratori, piuttosto del salario minimo legale, che un’iniziativa buona sul piano filosofico ma che nella sua applicazione rischia di essere un boomerang, perché segnalo che noi abbiamo una altissima percentuale di contrattazione in Italia. Ora la domanda è: quando noi dovessimo inserire un salario minimo per legge, quel parametro diventerebbe aggiuntivo - e quindi di maggior tutela - o sostitutivo - e quindi in alcuni casi di minore tutela? Allora noi stiamo cercando di fare la cosa più concreta, andiamo avanti su questa strada, credo sia anche un segnale di merito. Anche altri provvedimenti che abbiamo fatto, il fringe benefit, il taglio della tassazione sui premi di produttività, cioè puntiamo molto a dire: sappiamo che questo è un periodo difficile, le aziende e i lavoratori sappiano che noi riconosceremo il fatto che in questa stagione difficile si stanno rimboccando le maniche. Questo secondo me è il messaggio più potente che si può dare in questo momento.
Maria Latella: Lei giustamente prima ha detto “L'opposizione è critica”, lei è stata una maestra quando era all’opposizione.
Presidente Meloni: Ma si figuri, di questo ho grande rispetto. Anzi, io penso che l'opposizione debba essere dura. Quindi se non ti preoccupi, non mi scompongo.
Maria Latella: Invece io che ho alle spalle una lunga esperienza di lavoratrice dipendente mi lamento perché ogni riforma fiscale che c'è stata non è mai riuscita a incidere davvero sull'evasione fiscale e allora hai voglia a tassare quelli che sono lavoratori dipendenti e che non sfuggono. Le chiedo. A proposito di riforma fiscale avete dato tre fasce di reddito al posto delle quattro, sanzioni penali per i contribuenti impossibilitati a pagare, sanzioni attenuate, però resta il problema dell'evasione fiscale che è stata di 100 miliardi nel 2019. Come pensa di procedere a un bilanciamento facendo pagare chi evade da sempre e pagare meno tasse a chi invece non hai evaso mai?
Presidente Meloni: Intanto con il disegno di legge delega abbiamo messo le basi per un riordino complessivo del sistema fiscale. Mi corre l'obbligo di dire che, nonostante negli ultimi decenni si sono susseguiti moltissimi interventi sul fisco, una riforma organica del tema fiscale non viene fatta da qualche decennio e secondo me è molto prezioso e molto strategico farlo. Noi vogliamo realizzare una riforma che intervenga su tutti gli ambiti del sistema e che riguardi le diverse tipologie di tributi, ma anche la disciplina di accertamento e riscossione, il contenzioso, i profili delle sanzioni amministrative plenari, il rapporto tra processo penale e tributario e dall'altra parte semplificando il sistema, quindi gli adempimenti delle procedure - cosa che io ritengo fondamentale, e lo so che rischio di diventare ripetitiva, perché noi non risolviamo nessun problema se non partiamo soprattutto da un diverso rapporto tra lo Stato e il cittadino, cioè questa è la cosa più strategica che serve in Italia. L’Italia è l'unica nazione al mondo - anche questo l'ho già detto- nella quale vige il detto “fatta la legge trovato l'inganno” perché la percezione è che Stato e cittadini siano avversari, che lo Stato voglia in qualche maniera prendersi gioco di te e quindi se ti prendi gioco dello Stato fai una cosa buona, ma così non ne usciamo. Allora bisogna partire dal presupposto che io ti do una mano in tutto quello che serve: ti semplifico le procedure, ti metto una tassazione giusta e poi sono molto rigida, se nonostante questo segnale di collaborazione - e non di avversità che ti do - non ti comporti bene. Allora noi sul tema del contrasto all'evasione fiscale abbiamo fatto decine, centinaia di norme in questi anni, dopodiché l’evasione fiscale rimane orientativamente intorno ai 100 miliardi di euro sempre. Vuol dire che questo approccio finora non ha funzionato. Abbiamo intanto previsto nella Legge di bilancio l'assunzione - tanto per capire che non vogliamo “gettare la spugna”, come si dice in tema di evasione fiscale - di circa 3900 nuovi funzionari dell'Agenzia delle Entrate, che voglio ringraziare perché quest’anno hanno fatto un ottimo lavoro, così come siamo stati i primi a prevedere per esempio una norma sulle aziende “apri e chiudi”, cioè su quella cosa che lo Stato per anni ha fatto finta di non vedere per cui c'erano aziende che aprivano e chiudevano prima che lo Stato cominciasse a fare i controlli e frodavano il fisco per miliardi di euro e siccome era difficile andarli ad acchiappare lo Stato italiano si rivaleva su chi invece cercava di rispettare le regole. Diciamoci la verità. La lotta all'evasione fiscale che è stata fatta in questi anni è sembrata a volte più simile a caccia al gettito che a evasione fiscale. Allora io non penso che lo Stato debba fare caccia al gettito fingendo di combattere l'evasione fiscale. Penso che debba andare a combattere l’evasione fiscale che però in Italia è sulla grande evasione, penso per esempio alle frodi sull'IVA, penso alle grandi frodi, penso alle Big Company, penso alla Stato che patteggia miliardi di euro di evasione chiedendo il rientro di 100 milioni con una disponibilità che non dimostra verso il piccolo commerciante. Uno Stato giusto, semplice, chiaro. Questo è l’unico modo per combattere veramente l’evasione fiscale in Italia secondo me.
 
Maria Latella: Vediamo se l'anno prossimo o tra 2 anni sarà di meno di 100 miliardi. Mi restano sette minuti e trenta secondi. Allora ne approfitto per farle ben due domande. Qualche domenica fa, ospite del Caffè della domenica su Radio 24, avevo Matteo Salvini: gli ho chiesto se si farà prima la riforma delle autonomie o il presidenzialismo. Lui mi ha risposto che la riforma sulle autonomie è già più avanti, quindi di fatto si farà prima quello, ne ho dedotto che siamo in campagna elettorale per le europee. Come pensate di governare, essendo pronti a una campagna che vi vedrà sul proporzionale perché alle europee ciascuno va per conto suo?
Presidente Meloni: Guardi, governando bene. Storicamente è dimostrato che se offri ai cittadini le risposte che i cittadini attendono è un vantaggio per tutti: per i cittadini e anche per chi governa ed è quello che noi stiamo cercando di fare. E, lo dico senza polemica, perché è normale che si tentino queste ricostruzioni, ma le voglio dire sinceramente che il clima che noi viviamo in Consiglio dei Ministri e tra i partiti della coalizione è un ottimo clima. Nella semplificazione del racconto politico poi si cerca sempre di costruire la rivalità, ma oggi io quella rivalità non la vedo anche sul tema del quale parliamo perché la narrazione per la quale la riforma in senso presidenziale dello Stato è di Fratelli d'Italia, e l'autonomia differenziata è una cosa della Lega, è una narrazione sbagliata. Presidenzialismo e autonomia sono due punti entrambi contenuti nel programma di tutto il centrodestra. Sono riforme delle quali tutto il centrodestra parla da anni, sono riforme che vogliamo portare avanti banalmente perché noi siamo lì per realizzare quello che i cittadini ci hanno chiesto di realizzare con le elezioni, cosa non comune a volte nella politica italiana ma per me fondamentale. E quindi una volta che i cittadini si sono espressi e ci hanno chiesto di fare queste riforme noi le dobbiamo fare ed è quello che stiamo facendo. Lo facciamo con strumenti che sono diversi, che hanno tempi diversi perché autonomia e la riforma delle istituzioni sono due materie diverse, ma le faremo entro la fine di questa legislatura che è quello che ci interessa fare. Dopodiché io penso nello specifico che l'autonomia differenziata rafforzerà la coesione nazionale - a differenza di quello che si dice - perché noi finalmente introdurremo livelli essenziali delle prestazioni che sono il vero elemento di coesione, che finora non si è riusciti a fare, e allo stesso tempo rafforzeremo le competenze di quelle regioni che dimostrano di saper spendere meglio i soldi per gli italiani. E qui attenzione: l'autonomia differenziata non funziona che io tolgo qualcosa a una Regione per darla a un'altra; funziona che se io ho una Regione particolarmente virtuosa, ossia che gestisce particolarmente bene i suoi soldi, prendo in considerazione, dal livello dello Stato centrale, di darle altre competenze. E quindi è anche una grande riforma di responsabilizzazione di chi amministra quelle regioni, perché a me non stupisce che chi si straccia le vesti contro l'autonomia differenziata sia anche chi, per esempio, in questi anni non è riuscito a spendere miliardi di euro dei fondi europei. Quindi credo che anche questo possa essere virtuoso e funzionale a tutte le regioni, così come una riforma seria delle Istituzioni dello Stato, secondo me, è fondamentale, partendo da due principi che per me sono irrinunciabili. Lei ha visto che io ne sto parlando con le opposizioni, ne parlerò con le categorie produttive, raccolgo gli spunti di tutti. Per me ci sono due punti irrinunciabili sulla riforma costituzionale: la stabilità dei governi e delle legislature, che è la cosa più potente che economicamente puoi costruire per questa Nazione, e il rispetto del voto dei cittadini nelle urne - articolo 1 della Costituzione “La sovranità appartiene al popolo”. Su questi due obiettivi io ho avviato l'interlocuzione. Credo però che una riforma di questo tipo non sia, come alcuni dicono, secondaria. È - ripeto - la cosa più importante che si può lasciare in eredità al futuro: una Nazione normale, nella quale i governi non cambiano dopo un anno e mezzo, credibile a livello internazionale e nella quale la politica sia chiamata a realizzare una visione e non semplicemente a spendere soldi alla cieca per garantirsi che nei prossimi sei mesi, quando ci saranno le successive elezioni, la gente ti voterà. Questo è molto prezioso ed è una cosa sulla quale sono impegnata personalmente.
 
Maria Latella: Dal futuro del futuro a un recente presente, ci sono foto che diventano iconiche. Ha fatto molto discutere la foto del Presidente Biden che la prende per mano.  È stato un gesto non previsto, un po' come il gesto che ha avuto lei, istintivo, di toccare il braccio di Papa Francesco? Cosa c'è dietro quella ‘mano nella mano’ con il Presidente Biden? Non è una domanda sentimentale, è una domanda politica.
Presidente Meloni: Io ho letto ogni genere di ricostruzione, un po' di polemica sia per la foto dove, appunto, Biden mi abbraccia, sia nella foto nella quale mi prende la mano. Io penso che fosse semplicemente un gesto di vicinanza e di simpatia umana. Sono gesti normali, che si manifestano in modo diverso a seconda delle persone con cui sono coinvolta, però poi che cosa c'è? Che cosa c'è nella discussione sulla foto? Perché il punto di questa discussione non è che c’è un gesto di simpatia tra due leader che è un fatto molto comune. Il punto di questa discussione è che quella foto rivela la totale falsità di una narrazione che era stata fatta durante la campagna elettorale, prima della campagna elettorale e all'indomani della nostra vittoria della campagna elettorale da certa stampa e certa sinistra: quando si diceva che con la Meloni a Palazzo Chigi e con un Governo di centro-destra l'Italia sarebbe stata isolata a livello internazionale, che sarebbe stata chiusa in un angolo, che non avrebbe avuto interlocutori, che sarebbe diventata un reietto a livello internazionale. A lei pare che sia questa la realtà dopo 7 mesi? No. E perché? Punto primo perché i rapporti tra le Nazioni, e particolarmente delle Nazioni alleate, non dipendono dal colore dei governi che quelle Nazioni hanno, in particolare nell'attuale contesto. I governi su cosa fanno la differenza? Fanno la differenza della postura che hanno e la postura dell'Italia oggi è la postura di una Nazione seria, che cammina a testa alta nella storia e che è affidabile - dove però affidabile non significa che è accondiscendente. Noi abbiamo avuto una politica estera accondiscendente che magari diceva sempre ‘sì’.
Maria Latella: Siamo sempre stati pro America nella nostra storia, no?
Presidente Meloni: Certo, ovviamente le nostre alleanze sono sempre le stesse, poi - dicevo - la differenza la fa la postura. Noi abbiamo avuto delle volte una politica che io definisco accondiscendente, che diceva ‘sì’ perché l'importante era il sorriso nella fotografia: la politica estera fatta attraverso le fotografie. L’importante è essere nella foto e sorridere nella foto, poi magari, dopo aver sorriso nella foto, dopo averti detto di sì, ti cambiava magari le carte in tavola a luci spente. Affidabile è un'altra cosa. Affidabile significa che non devi aspettarti nulla di diverso da quello che ti dico, cioè la base di ogni credibilità. Oggi l'Italia è questo ed è per questo che viene rispettata a livello internazionale. È normale che lavori per difendere il suo interesse Nazionale, come fanno tutti gli altri, ma che sappia farlo in un sistema multilaterale. Il punto è che le persone devono sapere che si possono fidare di quello che dici. E questo io credo che possa fare la differenza nella centralità di questa Nazione rispetto al passato.
Maria Latella: Mi prendo ancora qualche minuto extra, ma proprio in finale, perché non posso non chiederglielo. Lei è la prima donna Presidente del Consiglio. Io conduco da anni una trasmissione che si chiama ‘Nessuna è perfetta’. Lei pure, come molte di noi, come molte donne, aspira ad essere considerata perfetta in ogni settore - come Presidente del Consiglio, nella sua vita personale e privata? O c'è qualcosa a cui ha deciso di dire ‘Vabbè, non ce la faccio, perfetta non sarò’?
Presidente Meloni: La perfezione non esiste, la perfezione è una prerogativa di nostro Signore. Pensare di essere perfetti, o ambire essere perfetti, è un fatto di vanità e la vanità è, tra i sette peccati capitali, è quello più insidioso. Il punto non è se si sia consapevoli di essere imperfetti - questo io lo dò per scontato -, il punto è se si sia consapevoli di quali sono i propri limiti e cosa si fa dei propri limiti. Perché i difetti possono anche essere un'occasione. Devi sapere quali sono e con alcuni, per forza, impari a convivere e non ci puoi fare niente, altri li correggi, altri possono per paradosso essere un elemento di forza. Io sono diventata secchiona, ad esempio, perché ero una persona insicura e, siccome ero anche orgogliosa - che è un'altra cosa che può essere sia un pregio che un difetto -, alla fine ho utilizzato quella debolezza cercando di trasformarla in un punto di forza. Questa consapevolezza anche della propria insicurezza, questo fatto che puoi rispondere con i fatti, secondo me è quello che poi fa la differenza. E lo dico particolarmente alle donne, perché questo è un mondo che sulle donne costruisce sempre il tema dell’insicurezza. Mi è capitato di dire che io sono sempre sottovalutata nella vita, ma questo può essere un vantaggio perché, quando tutti ti sottovalutano, forse puoi anche stupire. Bisogna trasformare i propri limiti in un elemento di forza e questo fa la differenza tra fare i conti con sé stessi. Il racconto che hanno fatto certi politici, o che fanno certi politici, tentando di dimostrare che loro sono qualcosa di diverso dalla normalità del genere umano, non ha aiutato la classe politica, perché oggi quando si dice ‘i politici’ sembra siano venuti da Marte con un ufo. I politici sono italiani, sono persone normali, hanno pregi e difetti. Tentare di raccontare che siamo un'altra cosa non ci ha aiutato nell'empatia e nel rapporto col popolo italiano. Si fa del proprio meglio: questo è quello che, secondo me, ciascuno deve fare nel proprio ambito e che io provo a fare nel mio, difetti inclusi.
 
Maria Latella: So che deve partire e anche se penso che avremmo potuto fare altre quindici domande - io me le ero anche preparate – ma… è andata così. La aspettiamo in presenza al prossimo Festival dell'Economia, intanto grazie per essere stata qui con noi.
Presidente Meloni: Volentieri. Grazie a voi e a presto
",2023-05-26,https://www.governo.it/it/articolo/videocollegamento-con-il-festival-delleconomia/22713
"Visita in Emilia Romagna, punto stampa Meloni - von der Leyen ","Buonasera a tutti, grazie di essere qui, ma soprattutto un ringraziamento alla Presidente della Commissione europea, Ursula von der Leyen, per essere venuta in Emilia-Romagna a rendersi personalmente conto della situazione che questa regione sta affrontando, e con lei la Nazione intera.
La voglio ringraziare perché ero con la Presidente von der Leyen nei primi giorni in cui questo disastro è accaduto, al G7 ad Hiroshima, in Giappone. Da subito, la Presidente von der Leyen ha mostrato la sua attenzione, la sua solidarietà, come hanno fatto anche gli altri leader. Voglio anche ringraziare i tanti capi di Stato e di governo che in questi giorni hanno scritto, offrendo la loro solidarietà e la loro disponibilità. 
E questa solidarietà è stata anche già dimostrata dal fatto che è stato attivato il Meccanismo europeo di Protezione Civile. Voglio ringraziare Fabrizio Curcio e la Protezione Civile. Hanno già offerto la loro disponibilità nove Stati membri e quindi ci sono già segnali molto concreti di solidarietà dal punto di vista europeo. 
Chiaramente il sostegno della Commissione e dell’Unione europea può essere in questa fase molto importante. Nelle prossime settimane, una volta che saremo riusciti a fare una stima complessiva dei danni derivanti dall'alluvione faremo anche la richiesta per l'attivazione del Fondo di solidarietà, previsto proprio per i disastri e le calamità naturali. Purtroppo è un fondo al quale l'Italia ha già dovuto accedere altre volte. Credo che sia stato importante che la Presidente von der Leyen vedesse con i suoi occhi anche l'estensione del problema e i problemi multiformi con i quali abbiamo a che fare, perché avremo bisogno di un occhio di riguardo su questa regione, relativamente anche ai programmi di vario genere e agli altri fondi: dai Fondi di coesione in poi ma penso, ad esempio, a tutto il tema agricolo. Questa è una regione fortemente agricola e c'è bisogno di attenzione per le aziende che oggi sono particolarmente in difficoltà. 
Chiaramente la presenza della Presidente von der Leyen è un segnale di disponibilità più che formale e concreto, quindi davvero voglio ancora ringraziarla, lasciarle la parola, non prima di scusarmi se non potrò accompagnarla nel giro che farà per vedere, dopo averlo visto dall'alto, quello che invece è il punto di vista dei cittadini di questa regione. Si recherà a Cesena, noi purtroppo abbiamo il Consiglio dei Ministri, quindi verrà accompagnata, per quello che riguarda il Governo, dal Ministro Fitto. Ovviamente ci sarà anche il Presidente Bonaccini, che pure ringrazio per la sua presenza, la sua disponibilità e la sua attenzione. 
Stiamo lavorando molto bene in queste ore. Voglio dire solamente questo alla Presidente von der Leyen: quando io sono venuta qui la scorsa domenica, la cosa che mi ha colpito di più, oltre alla dimensione della devastazione, è stata la reazione della gente. Qui troverai un popolo molto orgoglioso, che si è già rimboccato le maniche, che è già al lavoro per ricostruire, che sta già ricostruendo. Un popolo che non si è abbattuto, che non si rassegna. E questo, come ho già detto in un'altra occasione, mette tutti noi di fronte alla responsabilità di fare del nostro meglio per essere alla loro altezza.
",2023-05-25,https://www.governo.it/it/articolo/visita-emilia-romagna-punto-stampa-meloni-von-der-leyen/22708
"Emergenza Emilia-Romagna, riunione a Palazzo Chigi","Buongiorno a tutti, grazie per essere qui.
Scusateci per il ritardo. Sapete che stamattina eravamo impegnati in un Consiglio dei Ministri per l'approvazione di provvedimenti che vi riguardano, ci siamo dilungati un po’, ma speriamo di aver fatto il nostro lavoro al meglio.
Non posso non partire da qui, ringrazio il Presidente Bonaccini, ringrazio tutte le associazioni di categoria e sindacali che sono venute qui stamattina a rappresentare le necessità del territorio ma, prima di tutto, vorrei raccontarvi i provvedimenti che sono stati licenziati dal Consiglio dei Ministri questa mattina, che secondo noi offrono delle prime importanti risposte ai territori colpiti dall'alluvione in Emilia Romagna.
Noi stamattina abbiamo approvato due provvedimenti che riguardano questa materia: un’ordinanza di Protezione Civile che estende lo stato d'emergenza a tutti i Comuni che sono stati colpiti dalla seconda ondata dell'alluvione e che non erano già previsti nella prima, con riserva di estendere lo stato d'emergenza una volta che sarà completata l'istruttoria anche ai Comuni che sono stati colpiti nelle Marche e in Toscana, che però necessitano di un altro percorso e un decreto legge con i primi interventi che consideriamo urgenti.
Il decreto legge è molto corposo, ci sono molte misure e io vi dirò quelle principali. Ci sono qui sia lo staff di Palazzo Chigi che i due Vicepremier e i Ministri interessati che sono pronti a fornire ulteriori delucidazioni.
Che cosa prevede il decreto legge? Prevede ovviamente la sospensione dei termini relativi agli adempimenti e ai versamenti tributari e contributivi fino al 31 agosto, con ripresa dei pagamenti fino al 20 di novembre.
Prevede il differimento per i Comuni e le Province del pagamento dei mutui nei confronti di Cassa Depositi e Prestiti. Sul tema delle utenze è già stata deliberata la sospensione del pagamento da parte di ARERA, ma c'è una norma che rafforza questa previsione da parte di ARERA. Per quello che concerne i mutui, non c'è bisogno di una norma perché su questo fa fede il Protocollo di Intesa che già esiste tra Governo ed ABI per la sospensione del pagamento dei mutui in caso di eventi calamitosi.
Prevediamo, per quello che concerne la giustizia, il rinvio dei processi civili e penali quando una delle parti o l'avvocato difensore risiedano nelle zone colpite e la sospensione fino al 31 agosto, per quello che invece riguarda l'Amministrazione, dei termini dei giudizi amministrativi, contabili, militari e tributari.
C'è, per quello che concerne la burocrazia, la sospensione di tutti i termini dei procedimenti amministrativi, compresi i concorsi.
I dipendenti pubblici - prevede il decreto - delle zone che sono colpite, i quali fossero fisicamente impediti dal lavorare, verranno ugualmente retribuiti.
Per quello che concerne la scuola, c’è un fondo da 20 milioni di euro per la continuità didattica e abbiamo dato facoltà al Ministro dell'Istruzione, con ordinanza, di lavorare con una certa flessibilità per l'adempimento particolarmente degli esami di maturità in base alle necessità degli Istituti coinvolti. 
Anche il Ministro dell'Università prevede la possibilità di didattica ed esami a distanza. C'è un fondo di solidarietà per i docenti delle Università interessate e per i primi interventi di ripristino di 3 milioni e mezzo. In più stiamo lavorando per l'acquisto di computer da mettere eventualmente a disposizione di quegli studenti che dovessero operare con didattica a distanza e che non ne fossero in possesso.
Lavoro. Noi prevediamo una cassa integrazione in deroga per tutti i dipendenti fino a 90 giorni. Questa misura complessivamente è coperta fino a 580 milioni di euro - poi il Ministro Calderone spiegherà quali sono le specifiche - ma prevediamo anche una tantum fino a 3000 euro per i lavoratori autonomi costretti a interrompere l'attività. Questa misura ha una copertura che arriva fino a 300 milioni di euro.
Prevediamo un rafforzamento dell'accesso al fondo di garanzia per le Piccole e Medie Imprese, con previsione di un aumento della garanzia anche fino al 100%. La copertura del rafforzamento del fondo destinata interamente alle Piccole e Medie Imprese delle zone colpite ha una copertura di 110 milioni di euro, e riguarda il Ministero delle Imprese e del Made in Italy.
Il Ministero degli Affari Esteri ha previsto contributi a fondo perduto per le imprese esportatrici danneggiate dall'alluvione a valere sul fondo SIMEST, con una copertura di ulteriori 300 milioni di euro. C'è poi un'altra iniziativa del Ministero degli Affari Esteri che è la creazione di una quota riservata di 400 milioni di euro sul fondo 394/81, dedicata all'erogazione di finanziamenti a tassi agevolati, con quote a fondo perduto del 10% - quindi ulteriori 400 milioni per queste aziende.
Il Ministero dell'Agricoltura, della Sovranità alimentare e delle Foreste ha stanziato 100 milioni di euro per interventi di indennizzo a favore delle aziende agricole e ulteriori 75 milioni di euro a valere sul Fondo innovazione per l'acquisto di macchinari per le aziende che fossero state, da questo punto di vista, danneggiate.
C'è poi una misura che riguarda l'estensione delle competenze del Commissario che avevamo nominato per la siccità - con un passaggio bizzarro per cui il Commissario della siccità oggi si occupa anche dell'alluvione, ma è la situazione climatica nella quale ci troviamo-  per la verifica e il monitoraggio delle opere di drenaggio dell'acqua, per cercare di procedere nel modo più veloce possibile da questo punto di vista.
Il Ministero della Salute ha messo a disposizione 8 milioni di euro per i primi interventi di ripristino delle strutture sanitarie e prevediamo il riconoscimento di crediti formativi al personale sanitario che opera nei Comuni interessati.
Rifinanziamo il Fondo emergenze nazionali con 200 milioni di euro che vengono interamente destinati a questa emergenza. Prevediamo anche alcune forme di copertura di ulteriori provvedimenti che saranno ovviamente necessari; ci sono alcune proposte che sono state formulate dal Ministero dell'Economia, come i proventi della vendita dei mezzi confiscati dall'Agenzia delle Dogane. Abbiamo anche autorizzato estrazioni straordinarie di Lotto e SuperEnalotto, anche qui, interamente dedicate all'emergenza. 
Il Ministro della Cultura Sangiuliano prevede l'aumento temporaneo di un euro dei biglietti di ingresso ai musei: i proventi che arriveranno da questa misura saranno utilizzati per mettere in sicurezza e ripristinare i beni culturali che sono stati interessati dall'alluvione. 
C’è, da parte del Ministero del Turismo, un fondo di ulteriori 10 milioni per l'indennizzo delle aziende turistiche colpite. 
Il Ministro dello Sport mette a disposizione 5 milioni di euro per interventi di manutenzione delle infrastrutture sportive.
Sono in dirittura d'arrivo, manca la definizione completa, ma ci saranno anche interventi in materia di sostegno alle persone con disabilità, che come sempre in queste vicende si trovano a essere quelle più colpite. 
Ai fini della semplificazione, che è necessaria in questa fase, il Ministro dei Trasporti ha proposto l’anticipo della norma del Codice degli appalti che consente da subito la procedura di somma urgenza fino a 500 mila euro per i territori colpiti. 
Questi sono i principali interventi che abbiamo deliberato. Complessivamente, questo primo provvedimento prevede uno stanziamento di oltre 2 miliardi di euro per le zone colpite dall’alluvione. 
Penso che sia giusto ringraziare tutti i componenti del Governo, tutti i Ministri interessati, a partire dal Ministro Musumeci che è competente per la fase più emergenziale. Mi pare di poter dire che nella situazione attuale dell'Italia, trovare 2 miliardi di euro in qualche giorno non è una cosa facile, e quindi penso che vada dato atto a tutto il Governo di essersi dedicati a questa emergenza con il massimo della concentrazione, della disponibilità, e dell'operatività possibile.
Chiaramente sappiamo che stiamo parlando dell'emergenza, che ci sarà una fase di ricostruzione sulla quale ancora non siamo in grado di quantificare complessivamente le necessità e i danni, ma in passato interventi di emergenza da 2 miliardi di euro non so se si erano visti. Voglio quindi di nuovo ringraziare tutto il Governo e spero che anche voi siate soddisfatti di questo lavoro.
Io mi fermo, chiaramente siamo qui, intanto per tutte le specifiche che vi fossero necessarie, poi anche per ascoltare quali sono dal vostro punto di vista, sia le necessità, o se ci fossero ulteriori provvedimenti urgenti da prendere in considerazione. 
Vi ringrazio ancora e darei la parola al Presidente Bonaccini.
",2023-05-23,https://www.governo.it/it/articolo/riunione-su-emergenza-emilia-romagna-palazzo-chigi/22678
"Vertice G7, la conferenza stampa del Presidente Meloni","INTRODUZIONE DEL PRESIDENTE MELONI
Buonasera a tutti, grazie di essere qui.
Sono francamente mortificata per costringervi a una conferenza stampa quando qui è mezzanotte passata, però credo fosse doveroso fare un punto stampa prima di ripartire, perché ho deciso di tornare in Italia.
Io qui ho fatto in questi due giorni il mio lavoro ma, francamente, non riesco più a stare così lontano dall'Italia in un momento tanto complesso. Ho bisogno di vedere personalmente e di lavorare in prima persona per dare le risposte che sono necessarie.  Per carità, il Governo è stato mobilitato, voi l’avete visto. Voglio personalmente ringraziare le oltre 5000 persone che attualmente sono di stanza in Emilia-Romagna, che stanno dando una mano con i soccorsi, che hanno affrontato l'emergenza, così come voglio ringraziare tutti i Ministri, i membri del Governo che si stanno occupando della situazione; però la mia coscienza, dopo due giorni e più di distanza dal territorio nazionale in un momento così complesso, mi impone di tornare. È una scelta che io ho condiviso con gli altri leader, che pure voglio ringraziare per la loro solidarietà, che avete visto è stata espressa trecentosessanta gradi e pubblicamente, anche con disponibilità di aiuto quando fosse necessario. Una scelta che tutti quanti hanno compreso, che hanno sostenuto.
Serve anche a me personalmente il tempo per organizzare al meglio il Consiglio dei ministri e i provvedimenti che saranno approvati nella giornata di martedì. Ne ho parlato con il Primo Ministro Kishida, ne ho parlato oggi con il Presidente Zelensky: voi sapete che domani sarà il giorno in cui il G7 e i Partner che sono stati invitati in questa edizione del G7 incontreranno il Presidente Zelensky. Anche il Presidente Zelensky ha compreso perfettamente; abbiamo fatto oggi un incontro bilaterale, ma l'Ucraina sa di poter ampiamente contare sul sostegno italiano a trecentosessanta gradi. 
In questi due giorni noi abbiamo portato il nostro punto di vista. Credo che questo G7 di Hiroshima sia stato per il Giappone un successo, credo che vadano fatti i complimenti e le congratulazioni al Primo Ministro Kishida per l’ottima organizzazione e anche per la lucidità con la quale ha steso i temi dei dibattiti che noi abbiamo affrontato in questi due giorni.
Abbiamo parlato molto del conflitto in atto, delle conseguenze che quel conflitto genera per le nostre società. Abbiamo parlato a lungo degli errori commessi in passato e di come si debba in qualche maniera oggi invertire la tendenza in tema, per esempio, di sicurezza per l'economia delle nostre società, in tema di catene di approvvigionamento. Abbiamo parlato della coercizione economica, dei rapporti con il Sud globale - alcuni di questi Paesi, come dicevamo, ci hanno raggiunto oggi -, di come superare quella narrativa di un Occidente contro il resto del mondo, perché non è questo il conflitto in atto. Il conflitto in atto è invece un conflitto nel quale gli ucraini difendono sul campo un diritto internazionale che non è stato adeguatamente difeso nei luoghi che erano a questo preposti. 
Abbiamo parlato di intelligenza artificiale, un tema che io avevo posto anche nella riunione del Consiglio d'Europa prima di arrivare qui, che è un tema legato alla democrazia, perché noi non ci rendiamo conto di come il progresso stia correndo più veloce di noi e il rischio che corriamo sottovalutando l'immediato futuro nel quale ci troviamo di fronte a una società in cui il progresso non serve più a ottimizzare le capacità umane, ma rischia di arrivare a sostituire le capacità umane. E quindi si crea un problema di disuguaglianze che aumentano, e di democrazie che rischiano per questo di indebolirsi, un tema che abbiamo molto discusso in questi giorni. 
Abbiamo parlato del Trattato di non proliferazione nucleare. Come avete visto, noi siamo stati al Memoriale che ricorda la vicenda di Hiroshima, domani anche il Presidente Zelensky sarà lì.  È un fatto molto simbolico perché Giappone e Ucraina sono due Nazioni che hanno vissuto un disastro nucleare e questo aiuta anche a raccontare un punto di vista che va oltre certa propaganda un po’ superficiale sull'utilizzo delle armi nucleari. Abbiamo parlato di sicurezza, ovviamente abbiamo parlato molto di pace.
Credo, come dicevo, che sia stato un successo per il Giappone e penso che l'Italia debba essere molto soddisfatta. Io sono molto soddisfatta del contributo che abbiamo portato alla discussione, dei risultati che abbiamo raggiunto. Noi siamo considerati dei partner seri, credibili e affidabili.
Non voglio anticiparvi le conclusioni perché sarebbe una mancanza di rispetto nei confronti del Primo Ministro Kishida, Presidente di turno del G7. Lo farà lui domani ma, chiaramente, alcune cose che vi ho detto rappresentano i principi chiave della nostra discussione e saranno anche nel documento, così come saranno parte del programma del G7 del prossimo anno, sul quale poi ritorno brevemente.
Ci sono molte cose che sono anche frutto del nostro contributo, alcuni risultati importanti che abbiamo ottenuto. Chiaramente nelle Conclusioni si troverà il sostegno all'Ucraina da parte dei membri del G7 fino a quando sarà necessario; il tema, che vi citavo, del rapporto con i Paesi del Sud globale, un rapporto che deve essere collaborativo e non di contrapposizione, una cooperazione che, come tante volte abbiamo detto, non deve essere predatoria. Noi oggi abbiamo presentato anche il Partnership for Global Infrastructure and Investment, che è un piano infrastrutturale dei Paesi del G7 per rafforzare le catene di approvvigionamento, investendo nel Sud globale. 
È una cosa molto simile a quello che noi chiamiamo Piano Mattei per l'Africa, che abbiamo avuto modo di presentare, e sul quale abbiamo anche raccolto molto consenso, la nostra idea di come cooperare con i Paesi africani portando investimenti in infrastrutture di connessione, particolarmente sul tema energetico, e risolvere insieme diversi problemi: il problema dell'approvvigionamento energetico in Europa, ma anche il problema di come aiutare i Paesi africani a meglio svilupparsi e dunque il problema delle migrazioni, perché alla fine il modo più strutturale per risolverlo è difendere il diritto, che oggi non viene garantito, di tante persone a non dover scappare dalle loro case e dalle loro terre, abbandonare la loro vita in cerca di una vita diversa e migliore.
Abbiamo parlato - e c'è questo tema della sicurezza economica - della questione delle catene approvvigionamento. Io parlo di questa materia credo già da qualche anno, anche molto prima che ne parlassero altri. Abbiamo tentato di spiegare come fosse per noi pericoloso dipendere in maniera così significativa da scenari che non potevamo controllare. Oggi si sceglie di cambiare paradigma, di tornare indietro e capire quali siano le catene approvvigionamento strategiche, quelle delle quali non si può fare meno. Si scelgono delle strategie che servono a rafforzare non solo la nostra economia ma anche la nostra sicurezza a livello internazionale. 
Abbiamo riportato dopo anni, in seno al G7, il tema che citavo dei fenomeni migratori, del traffico degli esseri umani, di come si combatte la migrazione illegale. Abbiamo discusso dell'Africa, della Tunisia - che sarà citata nel documento -, grande tema che l'Italia conosce meglio di tutti gli altri e che l'Italia pone a trecentosessanta gradi. Temi che ci stanno molto a cuore, così come la questione, che citavo, dell'intelligenza artificiale.
Io sono ovviamente soddisfatta di questo e ho annunciato, nella giornata di oggi, che molte di queste materie saranno anche oggetto del G7 nel prossimo anno. Voi sapete che l'Italia presiederà il G7 nel 2024. Io avrei dovuto fare una presentazione della Presidenza italiana nell'ultima sessione di lavoro che è prevista domani; oggi il Primo Ministro Kishida mi ha fatto la cortesia di anticipare questo momento e quindi ho avuto l’occasione di presentare le nostre idee sul G7 del prossimo anno agli altri leader. 
Ho annunciato che il G7 si terrà ragionevolmente a metà giugno. Stiamo aspettando la definizione - ma più o meno mi pare definita - della data delle elezioni europee del prossimo anno, che sapete si celebrano sempre in quel periodo, e quindi abbiamo evitato una sovrapposizione. Pare che la data delle elezioni europee dovrebbe essere il 9 e 10 giugno e quindi, immediatamente dopo, siamo in grado di tenere il G7. 
Così come abbiamo annunciato che la sede del prossimo G7 in Italia sarà la Puglia. In un vertice nel quale il Sud del mondo sarà centrale, porteremo i grandi della terra nel Sud d'Italia e abbiamo scelto la Puglia perché ha, da questo punto di vista, un significato simbolico che è legato alla sua posizione geografica. La Puglia nel corso dei secoli ha svolto la funzione di ponte tra Occidente e Oriente. Voi ricorderete che anche Papa Francesco ha scelto, nel 2018, il capoluogo pugliese di Bari per uno storico incontro con i Capi delle Chiese orientali ortodosse e cattolico orientali, realizzando un evento ecumenico senza precedenti. In buona sostanza la Puglia è una terra simbolo dell’abbraccio tra Oriente e Occidente e noi crediamo che sia anche il modo migliore per superare questo racconto dell'Occidente da una parte e del resto del mondo dell'altro, che viene chiaramente alimentato da una propaganda avversaria. 
Ho anticipato agli altri leader - come dicevo a voi - alcune delle priorità che saranno al centro della Presidenza italiana: ovviamente l’Ucraina, quale che sia il contesto nel prossimo anno, noi continuiamo e intendiamo riaffermare l'unità del G7, il nostro fermo impegno per il rispetto delle regole del diritto internazionale, che è il vero tema in gioco nell'attuale conflitto; la sicurezza economica e quindi il guardare avanti sul lavoro che abbiamo fatto quest’anno e capire quali e quanti passi avanti abbiamo fatto; la sicurezza energetica; la migrazione, che sarà una delle materie che porteremo al centro del G7 del prossimo anno; l’attenzione all'Africa, su questo c'è stata qualche colpevole e dimenticanza negli anni passati e crediamo che l'Europa, ma non solo l'Europa, debba tornare a essere più presente, più cooperativa con l'Africa. 
Credo che qui sia stato fatto un ottimo lavoro, sono soddisfatta. Sono soddisfatta per gli incontri bilaterali. Sono soddisfatta del modo con cui l'Italia viene accolta, ascoltata con attenzione e come si conviene per un grande attore internazionale che ha posizioni chiare su tutte le materie che si trova ad affrontare. Mi sarebbe piaciuto rimanere anche domani, sarebbe stato meglio, però quello che dovevamo fare qui l’abbiamo fatto e credo che adesso la nostra presenza sia richiesta altrove. Le delegazioni rimangono, i lavori vengono seguiti e continuiamo a fare nostro lavoro. 
Ringrazio tutti gli ambasciatori, tutti gli staff, gli sherpa: abbiamo negoziato per mesi, ovviamente come sempre accade, i documenti, le conclusioni.
È stato fatto da tutti un ottimo lavoro e ringrazio tutti, ringrazio lo staff e anche voi.
 
",2023-05-20,https://www.governo.it/it/articolo/vertice-g7-la-conferenza-stampa-del-presidente-meloni/22656
Intervento del Presidente Meloni al IV Vertice del Consiglio d'Europa,"Buon pomeriggio a tutti. 
Voglio ringraziare il Primo Ministro e il Governo islandese per questa ospitalità, ma soprattutto per la determinazione con la quale hanno lavorato perché questo Vertice del Consiglio d’Europa, la cui idea nasce a Torino nella riunione conclusiva durante la Presidenza italiana, diventasse realtà. Voglio ovviamente salutare la Segretaria Generale, i Presidenti, i Primi Ministri qui presenti e tutti voi. 
Sono passati 18 anni dall’ultimo Vertice del Consiglio d’Europa, e sono molti ma non tanti quanti sembrano, se guardiamo a quanto da allora è mutato il contesto che ci circonda. 
La brutale aggressione russa all’Ucraina ha messo in discussione molte certezze sulle quali noi per troppo tempo ci eravamo ingenuamente adagiati. Ed è giusto che un atto così grave sia condannato proprio qui, al Consiglio d’Europa, la casa di tutti gli europei costruita con il compito preciso di evitare il ripetersi delle atrocità della seconda guerra mondiale, difendendo la democrazia e difendendo il diritto, quel diritto degli Stati senza cui noi non possiamo difendere il diritto degli uomini.  
Il popolo ucraino, con la sua eroica reazione all’invasione, non sta difendendo solamente la sua Patria, sta difendendo i valori fondanti dell’identità europea: la libertà, la democrazia, la giustizia, l’uguaglianza tra gli uomini. Se l’Ucraina fosse capitolata, se l’avesse fatto in pochi giorni come molti prevedevano, noi oggi vivremmo un mondo molto più insicuro. Non vivremmo una realtà di pace, come racconta quella propaganda così cinica da fingere di scambiare un’invasione con la parola pace, noi vivremmo un mondo nel quale alla forza del diritto si sostituisce il diritto del più forte e quel mondo è un mondo che non conviene a nessuno.
E questa è la ragione per la quale al Presidente Zelensky voglio dire che l’intera Europa e tutto il mondo libero sono loro debitori. Anche in questo intervento il Presidente Zelensky ha detto molto spesso “grazie”, ci ha ringraziato per come noi stiamo aiutando l’Ucraina. Ma io voglio dire al Presidente Zelensky che siamo noi ad essere debitori dell’Ucraina, perché l’Ucraina con la sua determinazione ha fatto capire al mondo intero quanto possa essere difficile piegare un popolo libero. 
Per questo noi faremo la nostra parte per garantire all’Ucraina il futuro di libertà, di integrità, di democrazia che merita, il futuro europeo che merita.
Per questo l’Italia ha, tra le altre cose, immediatamente aderito all’accordo promosso dal Consiglio d’Europa per istituire il Registro dei Danni causati dalla guerra, perché non vi sia impunità. 
E per questo non potevo non essere qui a testimoniare l’impegno dell’Italia per difendere il diritto internazionale e per difendere i valori fondanti della nostra comune identità europea, partendo dal principio fondamentale dal quale discendono tutti gli altri. E quel principio è la centralità della persona, il rispetto di ogni singolo essere umano, della sua sacra unicità. Ed è questo un valore che noi oggi siamo chiamati a proteggere su molti fronti, dalle antiche sfide fatte di violenza e sopraffazione, ma anche dalle nuove sfide della nostra epoca. Mai come in questa tempo la scienza e la tecnologia corrono veloci, penso all’ingegneria genetica, all’intelligenza artificiale o alle questioni bioetiche, penso al rischio che correremmo se dovessimo considerare questi domini delle zone franche senza regole. Il rischio di un progresso non più volto a rafforzare e ampliare le capacità umane, ma un progresso in cui le capacità umane vengono sostituite, surrogate, in un mondo sempre più dominato dall’ineguaglianza, dalla concentrazione di potere e di ricchezza nelle mani di pochi. E un mondo dominato dall’ineguaglianza non è un mondo democratico e, dunque, non è un mondo europeo. 
Oggi più che mai noi siamo chiamati a ribadire la difesa della dignità umana in ogni contesto, perché questo è l’Europa: una roccaforte di valori costruita nei millenni, la nostra vera, unica, forza dinnanzi alla violenza dei tiranni, ma anche dinnanzi ai nuovi pericoli che vivono le nostre società. 
Nel 1949 dieci Nazioni tra cui l’Italia diedero vita al Consiglio d’Europa. Una decisione che nasceva dalla convinzione che la tutela dei valori fondamentali di libertà, democrazia e dignità umana fosse la base per una prosperità condivisa e pacifica in Europa. Oggi siamo in 46 e siamo qui, riuniti a Reykjavík, per dire con forza che la nostra missione ora è più attuale che mai. 
Vi ringrazio.
",2023-05-16,https://www.governo.it/it/articolo/intervento-del-presidente-meloni-al-iv-vertice-del-consiglio-deuropa/22628
Dichiarazioni alla stampa con il Presidente dell'Ucraina Zelensky ,"Buongiorno a tutti.
Un lungo e proficuo confronto con il Presidente Zelensky che voglio ringraziare per la sua visita molto importante. Sono davvero felice che sia qui, sono felice che sia stato accolto oggi a Roma, a meno di 3 mesi dalla mia visita a Kiev, con molto affetto e stima a partire dal Presidente della Repubblica Mattarella nell’incontro di questa mattina.
Il Presidente della Repubblica, fin dai primissimi giorni dall’invasione russa, ha rappresentato in ogni sede istituzionale possibile il chiarissimo posizionamento dell'Italia a fianco dei nostri alleati, a sostegno del popolo ucraino.
Il ritmo che abbiamo impresso alle relazioni tra Italia e Ucraina testimonia l'impegno e l'importanza che attribuiamo a un rapporto che è importante, sì per le nostre nazioni, ma anche per la comunità internazionale nel suo complesso, per la storia europea, e per tutti i popoli che amano la libertà.
A fine febbraio sono stata a Kiev dove, tra le altre cose, mi ero impegnata a ospitare una conferenza sulla ricostruzione dell’Ucraina. Abbiamo realizzato lo scorso 26 aprile questa grande conferenza, che ha visto la partecipazione di oltre 600 tra le migliori aziende italiane, per dimostrare che la nostra nazione intende svolgere un ruolo di primo piano negli sforzi di ricostruzione economica dell’Ucraina, ma ancora di più per dimostrare che noi scommettiamo sulla vittoria dell’Ucraina.
Oggi il mio amico Volodymyr Zelensky è qui, e questo è a sua volta un segno di un’Ucraina che scommette sul futuro di un'Italia protagonista, in un avvenire comune nella prosperità, come dimostra il fatto che Roma è la prima tappa di questa visita europea del Presidente Zelensky.
Noi lo ringraziamo per questo. L’Italia ha dimostrato con i fatti il suo pieno sostegno alla sovranità e all'integrità territoriale dell’Ucraina che, non smetteremo mai di ribadirlo abbastanza, è vittima di una brutale e ingiusta aggressione da parte della Federazione Russa. Così l'Italia intende continuare a fare.
Abbiamo ribadito al Presidente Zelensky il nostro sostegno a 360 gradi verso l'Ucraina per tutto il tempo che sarà necessario e oltre. La nostra nazione continuerà a fornire assistenza sia a livello bilaterale che multilaterale, continueremo ad assicurare la nostra convinta adesione all'applicazione rigorosa delle sanzioni, così come assicuriamo il nostro sostegno alla pace, purché sia una pace giusta.
Noi non siamo così ipocriti da chiamare “pace” qualsiasi cosa che possa assomigliare a un'invasione. Nessuna pace ingiusta potrà mai essere imposta all’Ucraina, e qualsiasi accordo di pace dovrà essere condiviso da questo popolo.
L'Italia continuerà a contribuire a ogni sforzo che possa condurre verso questa direzione. Continueremo, in accordo con i nostri principali alleati, a fornire il sostegno necessario, anche militare, perché l'Ucraina possa arrivare, auspichiamo quanto prima, a un tavolo di negoziati in una posizione solida.
Questo è importante, perché alla pace non si può arrivare con nessuna opzione di resa da parte dell'Ucraina, sarebbe terribilmente ingiusto, ma sarebbe anche molto pericoloso per la pace in Europa e un precedente gravissimo per tutte le nazioni del mondo. Alla pace si arriverà solamente se e quando la Russia cesserà le ostilità e gli attacchi agli obiettivi civili.
Vogliamo approfittare per rinnovare il nostro appello a Mosca a fermare immediatamente l'aggressione, a ritirare immediatamente le truppe dal territorio ucraino. Noi siamo favorevoli a una soluzione diplomatica del conflitto e siamo pronti a fornire ogni possibile assistenza a Kiev, quando Kiev riterrà che ci saranno le condizioni per poter avviare un qualsiasi dialogo negoziale.
Sosteniamo la formula di pace in 10 punti del Presidente Zelensky, proposta nei mesi scorsi. Riconosciamo le legittime aspirazioni europee dell’Ucraina, e le sosteniamo. L'Ucraina sta combattendo una dura battaglia per la difesa dei valori europei di libertà e di democrazia. È un avamposto della sicurezza dell'intero continente europeo e quindi di ciascuno dei nostri cittadini.
Per questo abbiamo scelto di avere un ruolo decisivo nel sostenere l’attribuzione all'Ucraina dello status di candidato all'ingresso nell'Unione europea. Continueremo ad assicurare il nostro pieno totale sostegno per facilitare la progressiva integrazione di Kiev nell'Unione europea, compresa l’assistenza che dovesse essere richiesta sulle riforme che sono necessarie a questo percorso.
Siamo pronti a sostenere un’ulteriore intensificazione del partenariato dell’Ucraina con la Nato. Ne parleremo nel vertice di Vilnius di luglio, sarà probabilmente il tema centrale. L'Italia fornisce il suo pieno sostegno all'attuazione della Black sea grain initiative, l'accordo dell’esportazione del grano ucraino, una questione fondamentale a tutela della sicurezza alimentare globale.
Continuiamo ad attuare interventi nel settore umanitario, programmi di sostegno per il ripristino delle infrastrutture critiche. Sono stati inoltre avviati progetti di collaborazione in ambito sanitario, in tema di tutela del patrimonio culturale. Lavoriamo a 360 gradi. Continueremo a farlo e il nostro rapporto, la nostra amicizia, ormai anche personale, lo testimonia e ne è garanzia.
Il messaggio che vogliamo ribadire oggi, ancora una volta, è un messaggio chiaro e semplice: il futuro dell'Ucraina è un futuro di pace e di libertà ed un futuro europeo. È un futuro di pace di libertà e non ci sono altre soluzioni possibili per questa vicenda. Sono convinta che l’Ucraina vincerà e che rinascerà più forte, più orgogliosa, più prospera di prima.
Noi siamo una nazione che tanti anni fa è uscita dalla guerra. Da quella guerra è riuscita a dare vita a quello che fu chiamato un “miracolo”. Oggi l'Ucraina credo che possa ambire a fare la stessa cosa, e noi faremo tutto quello che possiamo fare perché possa riuscire in questo obiettivo.
Il popolo ucraino ha scelto di combattere e combatte; perché crede nel suo futuro, perché vuole guardare a quel futuro. Noi, insieme a loro, guardiamo oltre questo conflitto, oltre il nemico, oltre l'invasione, oltre l'ingiustizia. Il modo migliore per guardare oltre è pensare già da ora a un’Ucraina libera e ricostruita. Perché ogni scuola, ogni ospedale, ogni campanile che noi ricostruiremo insieme in Ucraina, saranno un pezzo delle fondamenta dell'Europa intera.
Oggi Roma si conferma un alleato solido, affidabile, una nazione credibile, Roma si conferma una capitale di pace. Noi lavoriamo per la pace, guardiamo con speranza all'impegno del Presidente Zelensky.
Voglio infine esprimere anche il sostegno e l'apprezzamento del Governo italiano per l'impegno di Papa Francesco e della Santa Sede. Il Presidente Zelensky dopo questo incontro si recherà in Vaticano per incontrare Papa Francesco. Siamo molto contenti di questa iniziativa, conosciamo e apprezziamo la vicinanza, la solidarietà e il forte sentimento di affetto del Santo Padre per l'Ucraina.
Una giornata importante, per questa delegazione, per il Presidente Zelensky, ma anche per noi. E quindi siamo qui per ribadire che l'Italia c'è e per dire ancora una volta viva l'Ucraina, viva l'Italia.
",2023-05-13,https://www.governo.it/it/articolo/dichiarazioni-alla-stampa-con-il-presidente-dellucraina-zelensky/22614
"Dichiarazioni alla stampa con il Primo Ministro Fiala, l'intervento del Presidente Meloni","Buon pomeriggio a tutti.
Voglio sinceramente ringraziare il Primo Ministro Fiala per questa bella occasione che abbiamo avuto di scambiare vedute a 360 gradi su una collaborazione proficua, storica, tra Italia e Repubblica Ceca. Su tante questioni sulle quali ci siamo trovati in assoluto accordo negli Organismi multilaterali dei quali entrambi facciamo parte, anche su uno scenario globale che è in continua mutazione e che richiede da parte di chi ha responsabilità di leadership di interrogarsi su quali debbano essere le strade da portare avanti.
Abbiamo discusso del ruolo dell'Europa in questo scenario, delle tante materie strategiche che l'Europa affronta e sulle quali Italia e Repubblica Ceca, e questi due governi, si sono trovate spesso d'accordo in tema di sicurezza, una parola che forse racchiude tante di queste tematiche delle quali noi oggi ci occupiamo. Sicurezza significa catene di approvvigionamento, significa sicurezza nelle proprie forniture, significa essere proprietari del proprio destino e qui c'è un lavoro importante che oggi l'Europa affronta, soprattutto in materia di dipendenza energetica che deve risolvere. 
E su questo io ho raccontato al Primo ministro Fiala un lavoro importante che l'Italia vorrebbe fare e che vorrebbe fare insieme, per conto e nell'interesse dell'Europa nel suo complesso, che riguarda proprio il tema dell'autonomia dell’approvvigionamento energetico, con quello che noi chiamiamo soprattutto un Piano Mattei per l'Africa e cioè come cercare di diversificare la produzione di energia, garantire un mix energetico, coinvolgere in quella produzione le Nazioni che sono più vicine a noi e segnatamente quelle mediterranee, perché il Mediterraneo ci offre anche un clima e una struttura geografica propria per la produzione di diverse forme di energia, che l'Italia può favorire come porta d'ingresso in Europa, investendo e potenziando nelle sue infrastrutture. 
Un lavoro che stiamo facendo anche grazie al Piano Nazionale di Ripresa e Resilienza, al REPowerEU che si dà questi obiettivi, e che lo fa nell'interesse non solo proprio, ma anche dell'Europa nel suo complesso e delle altre Nazioni. Nazioni che, dopo la guerra di aggressione russa all'Ucraina, volendo uscire dalla dipendenza nei confronti della Russia, cercano soluzioni alternative. Nel momento in cui l'Europa e alcune Nazioni in particolare non possono più, come accade anche per noi, guardare a Est, è inevitabile guardare a Sud. E a Sud il Mediterraneo ci offre moltissime opportunità. E Investire in quelle Nazioni, trovare e portare avanti una cooperazione non predatoria con i Paesi africani diventa anche lo strumento più serio per affrontare la crisi migratoria, che tutti quanti stiamo vivendo.
Il Primo Ministro Fiala, che è persona intelligente e lungimirante, capisce come ormai sia inevitabile affrontare la questione a livello europeo e affrontarla prima che investa il territorio europeo. Perché altrimenti è inevitabile che continueremo a discutere tra noi su un problema che in ogni caso rimane in Europa. Il modo più serio per risolvere questo problema - io l’ho posto tante volte in Consiglio europeo e ho sempre trovato la solidarietà della Repubblica Ceca - è spostarsi sull'attenzione nella difesa della dimensione esterna, lavorare a una seria politica di rimpatri e lavorare insieme alle Nazioni di provenienza e di transito dei migranti irregolari, per garantire un diritto che non abbiamo sempre garantito, quello di non essere costretti a dover scappare dalla propria terra per trovare altrove condizioni di vita più favorevoli di quelle nelle quali si vive. Questo diritto noi vogliamo aiutare a garantire. Questo necessita azioni concrete da parte della Commissione europea, che ci aspettiamo prima del prossimo Consiglio europeo che si occuperà di questa materia, sulle quali abbiamo finora lavorato insieme e continueremo a farlo. 
Approfitto per ringraziare la Repubblica Ceca, il popolo ceco e il Governo per il lavoro straordinario che ha fatto e continua a fare in difesa dei profughi ucraini. Cinquecentomila persone sono state e sono ospitate qui e di queste persone la Repubblica Ceca si sta prendendo cura dall'inizio del conflitto e davvero dimostra come anche Nazioni e Stati che, giustamente, sul tema della migrazione hanno sempre chiesto un governo dei flussi, poi nel caso di chi davvero scappa della guerra hanno fatto una vera e propria gara di solidarietà. Noi dobbiamo essere loro grati e per questo voglio ringraziarli per questo a nome dell'Italia e del Governo italiano.
Abbiamo parlato delle altre grandi materie che investono l'Europa. C'è un dibattito aperto sulle nuove regole della governance, sul patto di stabilità e crescita. Siamo d'accordo anche qui sul fatto che le nuove regole non possano non tenere in considerazione le grandi sfide che l'Europa si è data perché, se noi abbiamo scelto di immaginare come sfida strategica la transizione verde e la transizione digitale, non possiamo non immaginare anche che nelle nuove regole sul patto di stabilità gli investimenti necessari a portare a termine queste transizioni non vengano considerati esattamente come accade per la difesa, in un momento nel quale l'Europa si rende conto della sua necessità di investire di più in difesa per investire di più nella sua libertà. E questo non può non essere tenuto in considerazione nel calcolo del rapporto tra deficit e PIL. 
Quindi c'è un lavoro ancora da fare rispetto al documento che è stato presentato dalla Commissione. Su questo lavoro ci troviamo d'accordo, sulla flessibilità necessaria per i fondi esistenti per non creare disparità all'interno del mercato unico nel momento in cui altre Nazioni chiedono l'allentamento della norma sugli aiuti di Stato e una transizione verde che deve essere economicamente e socialmente sostenibile e che non deve essere mossa da intenti un po' utopici, o in alcuni casi ideologici, ma deve essere pragmatica.
Siamo entrambe Nazioni che difendono la neutralità tecnologica. Crediamo negli obiettivi della transizione verde. Ci impegniamo a raggiungere quegli obiettivi ma vogliamo essere liberi di lavorare su tutte le tecnologie che possono consentirci di raggiungere quei risultati. È un lavoro che abbiamo fatto insieme per quello che riguarda l'industria automobilistica e non soltanto, è una battaglia che continuiamo a portare avanti. Ma davvero sono molte le questioni sulle quali ci troviamo d'accordo. Continueremo a sostenere tutte le infrastrutture che sono necessarie a sostenere queste nostre scelte strategiche. 
Abbiamo parlato della guerra di aggressione russa all'Ucraina. Sia Italia che Repubblica Ceca dall’inizio del conflitto hanno sempre, in modo fermo e determinato, sostenuto il popolo ucraino e la causa ucraina; continueremo a farlo a 360 gradi fino a quando questo sarà necessario. Abbiamo parlato anche di ricostruzione dell'Ucraina, a conferma del fatto che stiamo scommettendo sulla vittoria dell'Ucraina e su un futuro di libertà, un futuro europeo per questa Nazione che si batte anche per la nostra libertà.
E ovviamente - e vado alla conclusione - abbiamo parlato dei nostri eccellenti rapporti bilaterali: più 18% nei nostri scambi commerciali l'anno scorso; almeno tremila aziende hanno già investito nella Repubblica Ceca e aziende ceche investono sempre di più in Italia. C'è una estrema dinamicità nei nostri rapporti che confidiamo di rafforzare ancora di più. Confidiamo di rafforzare il nostro lavoro comune sulla difesa, confidiamo di rafforzare il nostro lavoro anche per quello che riguarda le infrastrutture. Siamo entrambi impegnati nei nostri Piani Nazionali di Ripresa e Resilienza. Possiamo aiutarci vicendevolmente con i reciproci know-how. Il campo dell'agroalimentare, il campo vinicolo, il campo del Made in Italy sono qui molto apprezzati - lo stesso Primo Ministro Fiala è consumatore-fan di prodotti italiani - e noi ne andiamo fieri. Crediamo che anche su questo si possa fare molto di più e intendiamo fare molto di più nel nostro interscambio a 360 gradi.
E aggiungo un ultimo elemento: la cultura. Roma e Praga sono due città antichissime, sono due città che hanno un legame molto forte con la loro cultura e reciprocamente. Noi abbiamo qui a Praga come italiani il più antico Istituto Italiano di Cultura che esista. È attivo da 100 anni, ha celebrato lo scorso anno i suoi 100 anni di attività ininterrotta. Pensate, anche negli anni più difficili l'Istituto Italiano di Cultura ha continuato a lavorare qui e questo ci rende orgogliosi perché, in una città e in una Nazione che offrono una vastissima gamma di iniziative, sapere che c'è un pubblico importante per la cultura e per la lingua italiana racconta davvero quanto siano solide le nostre radici e quanto ci sia di amicizia tra i nostri governi e i nostri popoli. Quindi grazie per questa amicizia che lavoriamo per implementare.
Buon lavoro
 
",2023-05-10,https://www.governo.it/it/articolo/dichiarazioni-alla-stampa-con-il-primo-ministro-fiala-lintervento-del-presidente-meloni
"Confronto Governo - opposizioni sulle riforme istituzionali, dichiarazione del Presidente Meloni","Buonasera.
Giornata di consultazioni con le forze politiche di opposizione sul tema delle riforme costituzionali. 
Voi sapete che tra gli obiettivi del programma della maggioranza di Governo c’è quello di riformare le istituzioni della Repubblica, sostanzialmente per garantire due obiettivi che per noi sono irrinunciabili: la stabilità dei governi e delle legislature e il rispetto del voto dei cittadini nelle urne. 
Su questi due obiettivi abbiamo avviato un’interlocuzione con le forze di opposizione per capire se vi fosse una convergenza e, conseguentemente, quale possa essere tra i tanti sistemi possibili - noi non abbiamo proposto una nostra soluzione preconfezionata – capire quale fosse quello che può immaginare una convergenza più ampia. La giornata di dialogo è stata secondo me proficua, molto interessante. Come avete visto abbiamo discusso molto con tutte le delegazioni. È il nostro obiettivo, fermo restando l’impegno che ci siamo presi con i cittadini a rimettere il più possibile la sovranità nelle loro mani e a garantire una democrazia più matura, che non abbia i problemi di instabilità che abbiamo vissuto lungo la nostra storia repubblicana e che non ha eguali nelle altre grandi democrazie occidentali. 
Sulla base di questa interlocuzione e delle posizioni che sono state espresse dai partiti dell'opposizione - per la verità molto variegate tra loro - passando di delegazione in delegazione. Ora cerchiamo di elaborare una nostra proposta che possa tenere in considerazione le valutazioni che sono state fatte.
Mi pare che a monte vi sia una chiusura abbastanza trasversale, più netta, su sistemi di modello presidenziale o semipresidenziale e che invece la valutazione sia più variegata nell'ipotesi di una elezione diretta del Presidente del Consiglio, del Capo del Governo. Noi, come abbiamo sempre detto, non siamo innamorati di un sistema specifico. Ci sono tanti sistemi che possono essere presi a esempio nelle altre democrazie e c’è anche la possibilità di immaginare un modello che sia italiano. Non ci siamo presentati con una nostra proposta perché ritenevamo che fosse importante anche dialogare con le altre forze politiche sul sistema delle regole. Abbiamo quindi ascoltato volentieri, voglio ringraziare tutte le forze politiche, i gruppi parlamentari che hanno partecipato perché il dialogo è stato molto aperto, franco, ma è stato anche collaborativo e ci ha aiutato ad avere le idee più chiare. Noi continueremo con questo nostro ascolto anche con gli altri livelli istituzionali, con la Conferenza Stato-Regioni, con i sindaci, probabilmente anche con i corpi intermedi. All'esito di questo ragionamento, dopo aver raccolto tutte le valutazioni, fermo restando l’impegno che abbiamo assunto con i cittadini di consentire il rispetto delle loro indicazioni di voto e di favorire una democrazia matura dove i governi non cadono dopo un anno e mezzo, formuleremo la nostra proposta. Grazie a voi per la pazienza, prego.
",2023-05-09,https://www.governo.it/it/articolo/confronto-governo-opposizione-sulle-riforme-istituzionali-dichiarazione-del-presidente
Videomessaggio agli Stati Generali dei Commercialisti,"Buongiorno a tutti,
saluto il presidente del Consiglio nazionale dei Dottori Commercialisti e degli Esperti Contabili de Nuccio e ovviamente lo ringrazio dell’invito. Saluto i Ministri, le Autorità, i presidenti e i consiglieri dei 131 Ordini territoriali e tutti i delegati presenti.
Mi voglio unire al ricordo di tre vostri colleghi che purtroppo non ci sono più e che oggi avete scelto di commemorare: Nicoletta Golisano, Fabiana de Angelis e Antonio Novati. Come sapete, io conoscevo personalmente e molto bene una di queste vittime, Nicoletta. Era per me un’amica sincera e discreta, una donna straordinaria e una mamma altrettanto eccezionale, una professionista con un senso del dovere fuori dal comune. Nicoletta e io abitavamo nello stesso palazzo, lei al piano di sopra, e io e lei di solito ci scrivevamo intorno alle 6.40 del mattino, nell’unico momento “tranquillo” della nostra giornata, perché Nicoletta lavorava sempre, esattamente come capita anche a me. Oggi mi manca molto, e porto nel cuore il suo sorriso, la sua bellezza, il suo senso del dovere, la sua dedizione del lavoro. Vi ringrazio davvero per questo ricordo, che è un pezzo anche della mia vita. Ringrazio per aver voluto dedicare a lei, a Fabiana de Angelis e Antonio Novati, delle borse di studio. Perché certe storie impattano nell’immediato e poi rischiano di essere dimenticate. Ma io credo che professionisti che, di domenica mattina, si trovavano a onorare il loro impegno non debbano essere dimenticati in questa mattina. Credo che la scelta di dedicare a loro delle borse di studio onori la loro memoria, è una scelta che apprezzo molto.
Mi dispiace non poter essere lì con voi per questa edizione degli Stati generali dei commercialisti italiani, ma non ho rinunciato al mio contributo ai vostri lavori. L’ho sempre portato e voglio portarlo anche stavolta. Ben prima dall’inizio di quest’esperienza di Governo, consideriamo voi commercialisti e tutti i professionisti degli interlocutori privilegiati. Il mondo delle professioni è al centro dell’azione del Governo, in coerenza con quello che abbiamo sempre pensato e sostenuto.
L’Italia è la Nazione con il più alto numero di professionisti in Europa e quello italiano è un modello sociale, economico e culturale che noi vogliamo sostenere e valorizzare. La ragione è semplice: con la loro competenza e con la loro deontologia, i professionisti si mettono al servizio dei cittadini, sono loro alleati, sono i ‘difensori’ degli italiani. Sono, per la mia idea di che cosa sia la politica, un’estensione di quello che chi fa politica con la ‘P maiuscola’ vive come proprio impegno.
Voi commercialisti ed esperti contabili siete un pezzo insostituibile di questo mondo e siete chiamati ogni giorno a portare avanti un compito sempre più delicato e complesso: fornire assistenza e consulenza specializzata ai cittadini, alle famiglie e alle imprese. E questo, lo sappiamo, va ben oltre e sempre di più, la redazione della dichiarazione dei redditi o del bilancio. Voi operate al fianco dello Stato e per lo Stato ed esercitate quelle determinate funzioni che vi sono state delegate in virtù della riconosciuta sussidiarietà nei confronti della Pubblica amministrazione, con beneficio per tutta la collettività.
Siete un punto di riferimento per gli italiani nel rapporto con il Fisco e ricoprite un ruolo insostituibile nel tessuto economico e sociale della nostra Nazione. I professionisti sono una risorsa, sono uno straordinario valore aggiunto, una risorsa per i cittadini e per le Istituzioni. Su questo assunto abbiamo impostato il nostro impegno in questi anni e costruito quel rapporto di collaborazione che ha portato finora ottimi risultati.
Mi riferisco ad esempio al lavoro attento e scrupoloso che ci ha permesso di varare nella scorsa legislatura la legge sulla malattia e sull’infortunio del professionista e che ci ha condotto poche settimane fa, ed è una delle cose delle quali io vado maggiormente fiera, all’approvazione in Parlamento dell’equo compenso.
Una legge della quale io rimango prima firmataria e che ha un obiettivo semplice: restituire dignità e giustizia ai tanti professionisti ai quali sono state imposte per troppo tempo condizioni economicamente inique dai cosiddetti ‘contraenti forti’. Ringrazio ancora una volta tutti i parlamentari e le associazioni di categoria, inclusa ovviamente la vostra, che hanno contribuito a raggiungere questo traguardo. Perché è stato un lavoro corale quello che abbiamo fatto.
Vedete, noi pensiamo che non si possa prescindere dalle competenze, particolarmente dalle competenze dei professionisti. Non possono farlo gli italiani, non possono farlo le Istituzioni. Non lo ha fatto questo Governo, che ha voluto coinvolgere voi commercialisti nel lavoro di scrittura della delega fiscale. Una riforma che l’Italia aspettava da 50 anni e che noi consideriamo fondamentale per rilanciare la crescita e creare un rapporto completamente nuovo tra lo Stato e il contribuente, un rapporto di fiducia, semplificando gli adempimenti e assicurando maggiori garanzie contro un Fisco che troppo spesso è sembrato vessatorio.
Sono tanti gli obiettivi che ci prefiggiamo con questa riforma: ridurre il carico fiscale; premiare chi produce e lavora di più con una tassa piatta agevolata sugli incrementi di salario; sostenere chi investe e assume in Italia secondo il principio “più assumi, meno tasse paghi”, cioè più è alta l’incidenza di lavoro, di manodopera, in rapporto al fatturato e meno tassi devi allo Stato, perché più lavori crei e più aiuti lo Stato; e poi scrivere regole contabili chiare e certe per liberare le migliori energie della nostra Nazione e rendere più attrattiva l’Italia a livello internazionale per chi vuole investire e produrre in Italia.
Certo, è un programma ambizioso però come si sa la determinazione non ci manca. E ci auguriamo di continuare a vedervi al nostro fianco in questo percorso, così come avete fatto finora. Mi riferisco ai tanti contributi che avete proposto e che in molta parte sono stati accolti. Penso alla sospensione nel mese di agosto dell’invio degli atti di accertamento e allo spostamento dei termini di versamento che ricadevano nel periodo di pausa feriale in modo da rendere più sereno il rapporto tra Fisco, contribuenti e consulenti. Ricordo anche il graduale superamento dell’Irap per le associazioni tra professionisti così da dare un forte impulso alle aggregazioni professionali. Penso infine alla necessità di garantire una migliore proporzionalità del sistema sanzionatorio tributario per costruire un fisco più equo e capace di mettere, soprattutto chi è più in difficoltà, nelle condizioni di adempiere ai pagamenti senza ingiuste onerosità.
Il cammino per dare piena e concreta attuazione alla delega fiscale è solo all’inizio. C’è tanto lavoro da fare, ma sono certa che potremo contare sul vostro prezioso contributo. I professionisti hanno tutte le competenze necessarie per aiutare il decisore politico, affiancarlo nella definizione di norme spesso molto tecniche e nel processo di semplificazione della burocrazia, dove possibile, perché anche questo va fatto.
Di questa capacità abbiamo bisogno per scrivere insieme un nuovo Patto fiscale per l’Italia e inaugurare una nuova era nei rapporti tra Fisco e contribuenti, e dunque tra Stato e cittadini, cioè ispirata alla reciproca fiducia e al riequilibrio dei rapporti.
Sarà una sfida intensa ma sarà anche una sfida entusiasmante. Un tassello fondamentale per ridare nuovo slancio alla nostra Nazione.
A me piace pensare che siamo stati alleati fin qui, perché molte sono le cose che insieme siamo riusciti a fare per il bene di questa Nazione. E confido che saremo alleati anche in futuro.
Grazie a tutti e buon lavoro!
",2023-05-04,https://www.governo.it/it/articolo/videomessaggio-agli-stati-generali-dei-commercialisti/22524
Dichiarazioni alla stampa con il Cancelliere austriaco Nehammer,"Buonasera a tutti.
Grazie di essere qui. Abbiamo avuto oggi un incontro molto ampio e molto proficuo con il Cancelliere austriaco Nehammer, che sono molto contenta di ospitare qui a Roma, a Palazzo Chigi.
Con l'Austria è per noi essenziale una collaborazione assidua, tra Stati che sono entrambi Stati membri ma che sono anche Stati vicini, dove la nostra cooperazione bilaterale continua a crescere a ogni livello e, ovviamente, in seno all'Unione europea. Con il Cancelliere Nehammer ci siamo spesso trovati, nei Consigli europei ai quali ho partecipato, sulla stessa linea e sulla stessa visione. Ovviamente la nostra storia e la nostra geografia ci impedirebbero di fare diversamente, ma si è anche creato personalmente un feeling del quale io sono molto contenta.
Siamo due nazioni che soffrono la forte pressione dei flussi migratori e questo è stato uno dei temi sui quali Austria e Italia si sono trovate in questi mesi a collaborare e intendono collaborare ancora di più. Noi avremo un importante Consiglio europeo, nel mese di giugno, nel quale la Commissione europea sarà chiamata a presentare più concretamente il cambio di paradigma e gli strumenti relativi al cambio di paradigma che insieme abbiamo chiesto. Nella difesa dei confini esterni dell'Unione, nella gestione europea dei flussi migratori, nell’attenzione a tutte le rotte, compresa la rotta mediterranea, compresa la rotta marittima che chiaramente non può essere affrontata come le altre, ma tutte le rotte e tutti i confini esterni dell'Unione europea devono essere difesi. Su questo stiamo collaborando e collaboreremo ancora di più nelle prossime settimane. Ma c'è sicuramente grande sinergia tra noi. Abbiamo parlato di come l'Europa debba lavorare in una fase difficile per garantire sicurezza anche in ambito economico. 
Il Covid, la guerra di aggressione russa contro l'Ucraina hanno modificato lo scenario geopolitico ed economico e questo tema non può non essere tenuto in considerazione, nel momento in cui andiamo a definire le nuove regole sul Patto di stabilità. L'Europa si è data grandi obiettivi, sono obiettivi che condividiamo: la transizione energetica, la transizione verde, ma lo stesso sostegno all'Ucraina contro la guerra di aggressione russa è una delle nostre priorità. Rispetto alla proposta che abbiamo visto della Commissione, pensiamo che non si possa non tenere in considerazione gli investimenti che sono necessari a queste strategie. Sarebbe una scelta miope, dal mio punto di vista, quella di puntare sulla transizione verde, sulla transizione digitale, su una capacità maggiore dell'Unione europea di investire sulla propria difesa e poi non tenere conto di queste priorità nel calcolo del rapporto deficit/PIL, nelle nuove regole di governance europea. 
La nostra collocazione geografica comporta importanti sfide e opportunità ma anche alcune difficoltà che negli anni abbiamo incontrato e che penso si possano superare con un franco dialogo tra amici che vogliono risolvere i problemi. Penso, ad esempio, al tema delle limitazioni del traffico dei mezzi pesanti in Austria: ne abbiamo parlato, chiaramente penalizzano i forti rapporti economici tra due dei più importanti sistemi industriali d'Europa, che sono in particolare l'Italia e la Germania. 
Su questo tema noi continuiamo a lavorare per cercare una soluzione condivisa come si conviene ovviamente tra nazioni vicine e amiche. Io sono contenta dell'apertura per la quale si può discutere con il Cancelliere Nehammer su materie che sono complesse, che ci trasciniamo dietro da lungo tempo. E poi per il dialogo bilaterale che procede ottimamente tra Italia e Austria, con frequenti visite nelle rispettive capitali. Io sarò contenta di recarmi quanto prima in Austria a ricambiare questa graditissima visita. Le nostre relazioni economiche e commerciali sono molto positive e ci sono ulteriori prospettive di crescita. Il nostro interscambio è superiore a 28 miliardi di euro nel 2022 e siamo il secondo partner commerciale dell'Austria dopo la Germania. 
Siamo uniti da quattro infrastrutture strategiche di portata europea e ovviamente intendiamo intensificare anche queste infrastrutture. E questo porta a un altro importante tassello della nostra cooperazione, che riguarda il tema dell'energia. L'Europa affronta una situazione energetica come tutti sappiamo complessa, l'Italia ha fatto un grande lavoro per affrancarsi dalla dipendenza che aveva nei confronti della Russia, ma dobbiamo guardare avanti. Quello su cui il governo lavora è trasformare l'Italia in una sorta di hub energetico per l'approvvigionamento europeo. Voi capite bene quanto l'Austria sia, in questa strategia, fondamentale, sia per la nostra vicinanza, per la sua posizione geo-strategica, e quindi è un altro elemento sul quale siamo pronti a lavorare insieme. Un elemento che tra l'altro coinvolge anche i Paesi africani e quindi può creare un circolo virtuoso anche nell'affrontare il tema dei flussi migratori. 
Per secoli in Europa la vicinanza geografica ha comportato incomprensione, quando non guerra, tra gli Stati nazionali: non è più così, non dovrà più essere così. Penso che da questo punto di vista il modello di convivenza che è stato creato in Alto Adige sia un punto di riferimento per tanti. Credo che l'Italia, nella tutela e nella promozione delle minoranze linguistiche, abbia fatto un ottimo lavoro e credo che anche questo sia un elemento che salda la nostra amicizia. 
In conclusione, con il Cancelliere Nehammer abbiamo come sempre parlato di Ucraina, di come continuare tutti insieme a sostenere a 360 gradi la causa ucraina. Noi abbiamo ospitato la scorsa settimana una bella Conferenza sulla ricostruzione perché scommettiamo sulla vittoria dell'Ucraina, su un futuro europeo per il popolo ucraino, per un futuro di libertà e di pace. 
Dunque grazie Cancelliere per essere qui, grazie per i nostri solidi rapporti. Grazie per la nostra amicizia.
",2023-05-02,https://www.governo.it/it/articolo/dichiarazioni-alla-stampa-con-il-cancelliere-austriaco-nehammer/22510
"Consiglio dei Ministri del 1° maggio, il videomessaggio del Presidente Meloni","Nel giorno della Festa dei lavoratori, il Governo sceglie di lavorare. Sceglie di lavorare per dare risposte a quei lavoratori e a coloro che legittimamente aspirano a migliorare la loro condizione. Lo facciamo con una serie molto articolata di provvedimenti, ma il più importante di questi provvedimenti è relativo al taglio delle tasse sul lavoro.
Noi abbiamo liberato un tesoretto di 4 miliardi. Lo abbiamo liberato grazie al coraggio di alcuni provvedimenti che avevamo portato avanti - penso ad esempio al superbonus, penso alla questione delle accise - e oggi destiniamo l'intero ammontare di quel tesoretto al più importante taglio delle tasse sul lavoro degli ultimi decenni.
Tagliamo il cuneo contributivo di quattro punti percentuali e questo taglio si somma a quello che avevamo già fatto nella precedente legge di bilancio. Così oggi, e fino alla fine di quest'anno, noi abbiamo un taglio del cuneo contributivo di 6 punti percentuali per chi ha redditi fino a 35.000 euro e addirittura di 7 punti percentuali per i redditi più bassi, fino a 25.000 euro.
È una scelta della quale io vado profondamente fiera. Aumenti che possono arrivare anche a 100 euro per i lavoratori con i redditi più bassi in un momento nel quale l'inflazione galoppa e il costo della vita aumenta. E davvero non riesco a capire chi riesce a polemizzare perfino su questa scelta.
Ma ci sono molte altre cose importanti che decidiamo oggi: la conferma del fringe benefit, l'erogazione liberale a favore del lavoratore completamente detassata a 3000 euro, dedicandola in particolar modo ai lavoratori con figli a carico; norme importanti in tema di sicurezza sul lavoro, sull'alternanza scuola-lavoro, sulla sicurezza degli studenti che partecipano all’alternanza scuola-lavoro; incentivi all’assunzione dei giovani pari al 60% del salario che prendono; sul finanziamento dei centri estivi per aiutare a conciliare vita, lavoro e famiglia, e in tema di assegno unico per i figli. 
E poi il reddito di cittadinanza. Come avevamo promesso noi distinguiamo chi può lavorare da chi non può farlo. Confermiamo, e anzi miglioriamo, il sostegno per chi non può lavorare, cioè per le famiglie in difficoltà che hanno al loro interno un minore, un anziano o un disabile, ma chi può lavorare viene invece inserito in un percorso di formazione al lavoro, con un rimborso spese nel periodo in cui si forma e con incentivi importanti per chi lo dovesse assumere.
E, in ultimo, ci occupiamo del lavoro delle persone con disabilità, sostenendo gli enti che le accompagnano e stanziando risorse per favorire la loro assunzione.
E io sono fiera che il Governo abbia scelto di celebrare il primo maggio con i fatti e non con le parole e credo fosse dovuto un ulteriore sostegno a un'economia che, pure in un momento di difficoltà, ci sta dando grandi soddisfazioni con una crescita, quella italiana, stimata per i prossimi mesi superiore a quella delle altre Nazioni europee.
Avanti così. Buon primo maggio a tutti.
E adesso, al lavoro.
",2023-05-01,https://www.governo.it/it/articolo/consiglio-dei-ministri-del-1-maggio-il-videomessaggio-del-presidente-meloni/22501
Intervento del Presidente Meloni all'Ambasciata d'Italia a Londra,"A seguire la traduzione di cortesia.
***
Good afternoon to all. 
I want to thank Minister Francesco Lollobrigida for this initiative, and Ambassador Inigo Lambertini for hosting in the splendid setting of this Residence, the 'House of Italians' in London. I want to very much thank James Cleverly, Foreign Secretary, for being here today and for his fantastic words. My greetings go to the participants in this morning's workshop and to all the British guests who accepted the invitation to this reception that celebrates the strong friendship between Italy and the United Kingdom.
Our nations are traditionally linked by a broad convergence of interests and values, strong economic and industrial partnerships, and close cultural and civil society relations - fostered also by the existence of a large resident community. We also mentioned this in the meeting I had yesterday afternoon with Prime Minister Rishi Sunak. We talked about a new phase of bilateral cooperation by signing a Memorandum of Understanding that will guide our relations for the coming years. There is full agreement on the common objectives and on the path that Italy and the United Kingdom can take together to further strengthen an already solid bond.
The UK is a key partner for Italy in a number of cross-cutting sectors for economic and industrial cooperation: from energy to environmental sustainability and innovation. The work done today by our respective companies in the agri-food sector, which is traditionally one of the strong points of our bilateral relationship, is emblematic. Yet, both nations are aware that there is an untapped potential that we can still exploit considering the extraordinary work carried out by our trade associations that have supported the Ministry of Agriculture in today's meetings. I would also like to thank the Foreign Trade Institute led by President Matteo Zoppas for the valuable work done every day.
Italian agri-food is high quality, that my Government is strongly protecting and promoting through the international markets. Quality production and values that are identified in the traditions, methods, and territories of our nation. All elements that make 'Made in Italy' agri-food products a strategic asset of our economy and a key element of our know-how at international level.  
We are only at the beginning of our work, but we have already introduced several significant measures in these first six months of government: from decontribution for young farmers to the fund for technological innovation, from the extension of vouchers to the support for new agricultural entrepreneurs. Not to mention the work we are doing to strengthen the fight against counterfeiting and imitation of Italian agri-food products, which cost billions of euros in lost sales every year and implies a lower product quality. 
This is a common battle for both Italian producers and consumers all over the world. There is also a need to tackle structural and long-term challenges, including climate change and investing in innovation. Tradition and innovation have always been the key ingredients of the Italian agri-food know how.
The Italian agri-food system is strong and healthy, exceeding 60 billion Euro in exports in 2022, but we can achieve even higher goals, starting from the relationship between Italy and the United Kingdom. 
Agribusiness is a pillar of the Italian system. A strong 'teamwork' between the public and private sector, between institutions, trade associations, entrepreneurs and workers of the area, in order to be even stronger and more ambitious.
In a week’s time the coronation of Charles III will be celebrated. We know how much he appreciates the Italian landscape: a landscape also made by generations of farmers. A heritage we are proud of. 
Economy, culture, beauty, taste, health: five words that make one nation: Italy!
I am sure that we will be able to successfully work together! 
We can make the difference! 
You can always count on me!
Let’s roll up our sleeves!
Grazie a tutti. 
***
Buon pomeriggio a tutti.
Voglio ringraziare il Ministro Francesco Lollobrigida per questa iniziativa e l'Ambasciatore Inigo Lambertini per averci ospitato nella splendida cornice di questa Residenza, la ""Casa degli Italiani"" a Londra. Voglio ringraziare di cuore James Cleverly, Ministro degli Esteri, per essere qui oggi e per le sue fantastiche parole. Il mio saluto va ai partecipanti del workshop di stamattina e a tutti gli ospiti britannici che hanno accettato l'invito a questo ricevimento che celebra la forte amicizia tra l’Italia e il Regno Unito.
Le nostre nazioni sono tradizionalmente legate da un'ampia convergenza di interessi e valori, da forti partenariati economici e industriali e da strette relazioni culturali e della società civile, favorite anche dall'esistenza di un'ampia comunità di residenti. Ne abbiamo parlato anche durante l'incontro di ieri pomeriggio con il Primo Ministro Rishi Sunak. Abbiamo parlato di una nuova fase di cooperazione bilaterale, firmando un Memorandum d'Intesa che guiderà le nostre relazioni per i prossimi anni. C'è pieno accordo sugli obiettivi comuni e sul percorso che l’Italia e il Regno Unito possono intraprendere insieme per rafforzare ulteriormente un legame già solido.
Il Regno Unito è un partner chiave per l'Italia in diversi settori trasversali per la cooperazione economica e industriale: dall'energia alla sostenibilità ambientale e all'innovazione. È emblematico il lavoro svolto oggi dalle nostre rispettive aziende nel settore agroalimentare, il quale è tradizionalmente uno dei punti di forza del nostro rapporto bilaterale. Tuttavia, entrambe le nazioni sono consapevoli che esiste un potenziale inutilizzato che possiamo ancora sfruttare, considerando lo straordinario lavoro svolto dalle nostre associazioni di categoria che hanno affiancato il Ministero dell'Agricoltura negli incontri odierni. Desidero inoltre ringraziare l'Istituto per il Commercio Estero guidato dal Presidente Matteo Zoppas per il prezioso lavoro svolto ogni giorno.
L'agroalimentare italiano è di alta qualità, che il mio Governo sta fortemente tutelando e promuovendo attraverso i mercati internazionali. Produzioni di qualità e valori che si identificano nelle tradizioni, nei metodi e nei territori della nostra Nazione. Tutti elementi che fanno dei prodotti agroalimentari ‘Made in Italy’ un asset strategico della nostra economia e un elemento chiave del nostro saper fare a livello internazionale.
Siamo solo all'inizio del nostro lavoro, ma in questi primi sei mesi di governo abbiamo già introdotto diverse misure significative: dalla decontribuzione per i giovani agricoltori al fondo per l'innovazione tecnologica, dall'estensione dei voucher al sostegno per nuovi imprenditori agricoli.
Per non parlare del lavoro che stiamo facendo per rafforzare la lotta alla contraffazione e all'imitazione dei prodotti agroalimentari italiani, che costano miliardi di euro di mancate vendite ogni anno e comportano una qualità inferiore dei prodotti.
Questa è una battaglia comune, sia per i produttori italiani sia per i consumatori di tutto il mondo. È inoltre necessario affrontare le sfide strutturali e a lungo termine, tra cui i cambiamenti climatici e gli investimenti nell'innovazione. Tradizione e innovazione sono da sempre gli ingredienti chiave del saper fare agroalimentare italiano.
Il sistema agroalimentare italiano è forte e sano, superando i 60 miliardi di euro di export nel 2022, ma possiamo raggiungere traguardi ancora più alti, a partire dal rapporto tra l’Italia e il Regno Unito.
L'agroalimentare è un pilastro del sistema Italia. Un forte ""gioco di squadra"" tra il settore pubblico e quello privato, tra istituzioni, associazioni di categoria, imprenditori e lavoratori del territorio, per essere ancora più forti e ambiziosi.
Tra una settimana si celebrerà l'incoronazione di Carlo III. Sappiamo quanto lui apprezzi il paesaggio italiano: un paesaggio fatto anche da generazioni di agricoltori. Un patrimonio di cui siamo orgogliosi.
Economia, cultura, bellezza, gusto, salute: cinque parole che fanno una nazione: Italia!
Sono sicura che saremo in grado di lavorare insieme con successo!
Possiamo fare la differenza!
Potete contare sempre su di me!
Rimbocchiamoci le maniche!
Grazie a tutti. 

 
",2023-04-28,https://www.governo.it/it/articolo/president-melonis-speech-italian-embassy/22497
Intervento in occasione del conferimento del Grotius Prize da parte del think tank Policy Exchange,"A seguire la traduzione di cortesia.
***
Good morning to everyone.
It is absolutely my privilege and honour to address you on my first visit to the United Kingdom as Prime Minister of Italy. 
I would like to express my gratitude for the invitation to this prestigious institution. Yesterday with my friend Rishi Sunak, we stressed our mutual belief in the importance of centres dedicated to cultural and political exchange like yours.
I would, therefore, like to warmly thank Lord Godson for thinking of me as the awardee of the Grotius Prize for 2023. 
The nature, the symbolism and political meaning of this Prize and the values that inspire it are the foundation of the Western political communities and are at the core of our Nations. 
We could consider Hugo Grotius as one of the fathers of the rules-based international order. Today, more than ever, freedom, peace, independence and sovereignty are principles worth re-affirming and - more importantly - fighting for, literally. Today more than ever we are called upon to defend these principles, the very foundations of the international law, without which we would be in a chaotic situation. 
The Ukrainian people have proven that there is something stronger than missiles and tanks: the love for freedom, an unbreakable force, because it is born and grows within us. 
As Winston Churchill once said: “All the great things are simple, and many can be expressed in a single word: freedom, justice, honour, duty, mercy, hope”. This is the true lesson that Ukrainian patriots have reminded each of us. On February 24th, 2022, the Russian Federation shocked the world by invading Ukraine. Putin's goal was to make Ukraine a vassal-State, denying its national identity.
But that plan failed against the courage of those who love their Nation and are not willing to lose their identity, their sovereignty, their freedom. It shattered against the reaction of the Free World, which did not hesitate for a moment to take sides. The reaction - united, strong, determined - showed how much we are willing to fight to reaffirm our founding values and defend our achievements. Values and achievements that should never be taken for granted. 
The Russian aggression is not simply an act of war; it is an assault against the fundamental principles of civilization and we cannot allow the law of the strongest to overcome the strength of law. This is not exclusively an interest of Europe. This is the basis for peaceful coexistence of all nations.
I know that there are many who feel that Europe has, in the past, failed to acknowledge that the world’s problems are also ours. Until the past few years, our vision and action have been dramatically short-sighted. This should no longer be the case: we have to boldly tackle together the challenges of the Twenty First Century, and the Time Is Now!
Will the nations we call the “Global South” follow us?  Most of the abstentions on UN Resolutions come from Africa and Asia. We cannot give the impression that we do not dedicate the right attention to other key strategic areas of the world. The rest of the world is watching us. We have to counter the risk of polarization between the North and South, between “West and the rest”. We need to identify new areas of cooperation with these countries, with concrete offers, tailored to their needs.
This is why my Government is working to establish a model of cooperation with African Nations on an equal basis, an initiative called “Mattei Plan”, remembering the former CEO of Italy’s energy company ENI, whose birth date is celebrated tomorrow. The “Mattei Plan” for Africa is based on a strong refusal of the predatory approach of the past, and aims to cooperate with Africa to create its own prosperity through its many resources. 
Dear Lord Godson, Dear Guests, 
It is a time of uncertainty and crisis. A time in which all of us – as individuals, populations and Nations - have the opportunity to prove ourselves. A crisis can be the engine of a choice, of an action, of a change. From a crisis we can emerge stronger and freer. And we can track the direction of a new path. A path in which we must have the ability to preserve what is precious and irreplaceable. Our identity, our history, our values. The civilization we built. 
We don’t stand with Ukraine because we like the war, we stand with Ukraine because what we want to defend is stronger than the fear of war. 
Sir John Ronald Tolkien wrote: “I do not love the bright sword for its sharpness, nor the arrow for its swiftness, nor the warrior for his glory. I love only that which they defend”.
The way is not to erase our home, it is not to give up our freedom or our values.
The way is to love our home and to make it even more solid and strong in bad weather. 
Roger Scruton said it best: ""The real reason why people are conservative is that they are attached to the things they love"". 
This is the time ahead of us, this is exactly the time we intend to live. 
Grazie.
***
Buongiorno a tutti,
Per me è assolutamente un privilegio e un onore rivolgermi a voi in occasione della mia prima visita nel Regno Unito come Presidente del Consiglio dei Ministri della Repubblica Italiana.
Vorrei esprimere la mia gratitudine per l'invito a questa prestigiosa istituzione. Ieri, con il mio amico Rishi Sunak, abbiamo sottolineato la nostra comune convinzione dell'importanza di centri dedicati allo scambio culturale e politico come il vostro.
Vorrei quindi ringraziare calorosamente Lord Godson per aver pensato a me come assegnataria del Premio Grotius per il 2023.
La natura, il simbolismo e il significato politico di questo Premio e i valori che lo ispirano sono alla base delle comunità politiche occidentali e sono al centro delle nostre Nazioni.
Hugo Grotius potrebbe essere considerato uno dei padri dell'ordine internazionale basato sulle regole. Oggi, più che mai, la libertà, la pace, l'indipendenza e la sovranità sono principi che meritano di essere riaffermati e, soprattutto, sono principi per cui vale la pena lottare, letteralmente. Oggi più che mai siamo chiamati a difendere questi principi, le fondamenta stesse del diritto internazionale, senza i quali ci troveremmo in una situazione caotica.
Il popolo ucraino ha dimostrato che esiste qualcosa di più forte dei missili e dei carri armati: l'amore per la libertà, una forza infrangibile, perché nasce e cresce dentro di noi.
Come disse una volta Winston Churchill: “Tutte le grandi cose sono semplici, e molte possono essere espresse in una sola parola: libertà, giustizia, onore, dovere, misericordia, speranza”. Questa è la vera lezione che i patrioti ucraini hanno ricordato a ciascuno di noi. Il 24 febbraio 2022, la Federazione Russa ha scioccato il mondo invadendo l'Ucraina. L'obiettivo di Putin era quello di rendere l'Ucraina uno Stato vassallo, negando la sua identità nazionale.
Ma quel piano è fallito di fronte al coraggio di chi ama la propria Nazione e non è disposto a perdere la propria identità, la propria sovranità, la propria libertà. Si è infranto contro la reazione del Mondo Libero, che non ha esitato un attimo a schierarsi. Quella reazione - unita, forte, determinata - ha dimostrato quanto siamo disposti a lottare per riaffermare i nostri valori fondanti e difendere le nostre conquiste. Valori e conquiste che non dovrebbero mai essere dati per scontati.
L'aggressione russa non è semplicemente un atto di guerra; è un attacco ai principi fondamentali della civiltà e non possiamo permettere che la legge del più forte prevalga sulla forza del diritto. Questo non è un interesse esclusivo dell'Europa. È la base per la coesistenza pacifica di tutte le nazioni.
So che molti ritengono che l'Europa, in passato, non abbia riconosciuto che i problemi del mondo sono anche i nostri. Fino agli ultimi anni, la nostra visione e le nostre azioni sono state drammaticamente miopi. Non dovrebbe più essere così: dobbiamo affrontare insieme e con coraggio le sfide del ventunesimo secolo, ed è ora il momento!
Le nazioni che chiamiamo il ""Sud globale"" ci seguiranno? La maggior parte delle astensioni sulle risoluzioni delle Nazioni Unite proviene dall'Africa e dall'Asia. Non possiamo dare l'impressione di non dedicare la giusta attenzione ad altre aree strategiche chiave del mondo. Il resto del mondo ci sta guardando. Dobbiamo contrastare il rischio di polarizzazione tra Nord e Sud, tra ""l’Occidente e il resto"". Dobbiamo individuare nuove aree di cooperazione con questi Paesi, con offerte concrete e su misura per le loro esigenze.
Per questo il mio Governo sta lavorando per stabilire un modello di cooperazione con le Nazioni africane su base paritaria, un'iniziativa chiamata ""Piano Mattei"", ricordando l'ex amministratore delegato dell'azienda di energia italiana ENI, di cui domani ricorre la data di nascita. Il ""Piano Mattei"" per l'Africa si basa su un forte rifiuto dell'approccio predatorio del passato, e mira a cooperare con l'Africa per creare la propria prosperità attraverso le sue numerose risorse.
Caro Lord Godson, Cari Ospiti, 
Sono tempi di incertezza e di crisi. Sono tempi in cui tutti noi - come individui, popolazioni e Nazioni - abbiamo l'opportunità di dimostrare il nostro valore. Una crisi può essere il motore di una scelta, di un'azione, di un cambiamento. Da una crisi possiamo uscire più forti e più liberi. E possiamo tracciare la direzione di un nuovo percorso. Un percorso in cui dobbiamo avere la capacità di preservare ciò che è prezioso e insostituibile. La nostra identità, la nostra storia, i nostri valori. La civiltà che abbiamo costruito.
Non siamo al fianco dell’Ucraina perché ci piace la guerra, siamo al fianco dell’Ucraina perché ciò che vogliamo difendere è più forte della paura della guerra.
Sir John Ronald Tolkien ha scritto: “io non amo la lucente spada per la sua lama tagliente, né la freccia per la sua rapidità, né il guerriero per la gloria acquisita. Amo solo ciò che difendono”.
La strada non è quella di cancellare la nostra casa, non è quella di rinunciare alla nostra libertà oppure ai nostri valori.
La strada è quella di amare la nostra casa e di renderla ancora più solida e forte in caso di maltempo.
Roger Scruton l’ha detto nel modo migliore: “Il vero motivo per cui le persone sono conservatrici è che sono attaccate alle cose che amano”. 
Questi sono i tempi che ci aspettano, questi sono esattamente i tempi che intendiamo vivere.
Grazie
",2023-04-28,https://www.governo.it/it/articolo/intervento-occasione-del-conferimento-del-grotius-prize-da-parte-del-think-tank-policy
Intervento del Presidente Meloni alla Conferenza Bilaterale sulla Ricostruzione dell’Ucraina,"Buongiorno a tutti.
Grazie di essere qui, grazie a chi si è prodigato per l’organizzazione di questo evento, a partire dal Ministro Tajani, al Ministero degli Esteri. Grazie a tutti voi che siete intervenuti e grazie di cuore al Primo Ministro Shmyhal, ai Ministri della folta delegazione che lo hanno accompagnato a questo evento, al quale io sono molto felice di dare il mio personale benvenuto e di dare il benvenuto del Governo e il benvenuto dell'intero popolo italiano che da quel maledetto 24 febbraio di un anno fa non ha mai smesso di essere al fianco dell'Ucraina a 360 gradi. 
Non avrebbe potuto essere diversamente. L'Italia non avrebbe potuto fare altra scelta che quella di essere a fianco al popolo ucraino in questa battaglia per la sua libertà, per la sua integrità, per la sua sovranità, non solo perché era giusto farlo, ma anche perché - voglio ribadire ancora una volta utilizzando questa occasione - quello che accade oggi in Ucraina ci riguarda tutti. Ci riguarda tutti per il rispetto che tutti dobbiamo alla libertà e alla sovranità di un popolo e ci riguarda tutti perché un mondo nel quale la forza del diritto viene sostituita dal diritto del più forte, è un mondo che non conviene a nessuno e che non conviene a noi.
Il popolo ucraino sta combattendo anche per noi. Il popolo ucraino combattendo non avvicina il conflitto, allontana un possibile conflitto più vicino a casa nostra. E quindi il sostegno che noi forniamo è un sostegno dovuto, necessario e che abbiamo portato avanti in tutti gli ambiti che erano necessari e in questo quadro si inserisce la Conferenza sulla ricostruzione che abbiamo organizzato oggi.
Un impegno che io personalmente avevo preso a nome dell'Italia quando mi sono recata a Kiev lo scorso febbraio, uno dei tanti impegni che l'Italia ha mantenuto dimostrando la sua serietà, la sua capacità di avere una parola sola, la sua capacità di essere coerente e credibile nelle scelte che fa.
L'intenzione di questo appuntamento è soprattutto quello di guardare avanti, di parlare di ricostruzione mettendo al centro di quella ricostruzione lo straordinario know-how del nostro sistema imprenditoriale e produttivo. Così oggi siamo fieri di accogliere qui, e davvero li ringrazio, i vertici di 600 tra le migliori aziende italiane, i vertici di 150 tra le migliori aziende ucraine, ovviamente i Ministri competenti e i rappresentanti delle maggiori istituzioni finanziarie internazionali.
Noi siamo qui per parlare di presente, per parlare di futuro, per parlare del futuro dell'Ucraina che è un futuro di pace, di libertà e di benessere. Perché questo è il messaggio che oggi da Roma la comunità internazionale vuole ribadire con forza: il futuro dell'Ucraina è un futuro di pace e di libertà, non ci sono altre soluzioni possibili, non ci sono altre opzioni.
Noi vogliamo contribuire a questo obiettivo non solamente aiutando l'Ucraina a difendersi, non solamente sostenendo tutte le opzioni politiche, compresa quella di immaginare soluzioni negoziali al conflitto, purché si parta dal presupposto che l'integrità di questa Nazione non è in discussione e purché si sia consapevoli del fatto che il tema di un’invasione non si scambia mai con la parola pace.
Noi lavoriamo perché si esca da questo conflitto e su questo siamo già orientati a partire da oggi con la nostra iniziativa, con le tante iniziative che portiamo avanti. 
È nostro compito aiutare l'Ucraina a scrivere questo nuovo capitolo della sua storia e l'Italia ha tutte le carte in regola per giocare assolutamente un ruolo da protagonista in questo, non solo per la determinazione e per la credibilità con la quale abbiamo fatto le nostre scelte e non abbiamo mai tentennato, ma anche perché, per esempio, l'Italia sarà il prossimo anno, nel 2024, Presidente di turno del G7, perché è stata protagonista in tutte le grandi scelte che sono state fatte in questi anni e, aggiungo, perché si candida anche a ospitare nel 2025 la Ukraine Recovery Conference, una conferenza molto più grande di questa, per segnare la nostra volontà ad andare avanti su questo terreno.
Il nostro compito è lavorare fin da subito per ripristinare in Ucraina quanto è stato distrutto, a partire dalle infrastrutture strategiche ed energetiche. Guardate il senso profondo della scelta che la Russia ha fatto di colpire tutte le infrastrutture strategiche che servivano al sostentamento della popolazione civile. Si è tentato di piegare un popolo con il freddo, con il buio, con la fame. 
Io penso che l'Italia debba essere orgogliosa del fatto che uno degli elementi principali ai quali noi ci siamo dedicati nell'ultimo pacchetto di aiuti all'Ucraina siano stati i generatori elettrici per restituire al popolo ucraino, che in ogni caso non si era fatto piegare, la luce, il caldo, l'acqua, il cibo. 
Penso che gli italiani debbano essere fieri di questo e penso, però, che da oggi noi dobbiamo lavorare per ricostruire nelle zone liberate le infrastrutture che sono state colpite o che continuano a essere colpite: strade, ponti, scuole, ospedali. Tutto serve.
Questo processo richiede non solo il sostegno delle Nazioni che appoggiano Kiev e delle Istituzioni multilaterali e finanziarie. Colgo questa occasione per annunciare – so che gli ucraini tengono molto a questa eventualità - che SACE è pronta a rilanciare la propria attività in Ucraina – ovviamente all'interno di un quadro di sostegno finanziario internazionale che serve proprio alla realizzazione di progetti strategici, tra cui i servizi, le infrastrutture e l'energia -, che è pronta a riprendere le operazioni interrotte nel 2022 a causa del conflitto e a sostenere nuove operazioni. 
Perché questo sostegno è fondamentale? È fondamentale quello delle Nazioni, è fondamentale quello delle organizzazioni multilaterali, è fondamentale il sostegno delle organizzazioni finanziarie.
Però, per la mole di quello che va ricostruito, è evidente come sia fondamentale anche l'impegno responsabile dei privati perché, per sostenere la ripresa economica dell'Ucraina, sarà fondamentale poter contare sulle aziende con il loro spirito imprenditoriale, con il livello di expertise che ciascuno ha nei propri settori chiave. 
In altre parole, i nostri ambiziosi obiettivi hanno bisogno di un importante intervento di capitali e investimenti privati.
L’Ucraina è una Nazione orgogliosa, certo. È una nazione però dinamica, ricca di risorse, nella quale non mancano talenti. È una Nazione che offre ad un occhio scaltro grandi opportunità di investimenti. L’Italia non a caso è il terzo partner commerciale dell’Ucraina. E non a caso abbiamo firmato con Kiev un accordo di cooperazione tecnologica e industriale in diversi settori che sono strategici: penso alla logistica, all’alta tecnologia, ai macchinari agricoli, fino allo start-up, alla piccola media impresa, un tessuto produttivo che per certi versi è molto simile a quello italiano. 
Noi come sistema Italia siamo già presenti in Ucraina. Lavoriamo, insieme alle istituzioni finanziarie e internazionali e alle nostre agenzie che sostengono l'internazionalizzazione, per rafforzare il sistema Italia in Ucraina, incluso il tema delle assicurazioni che sono necessarie per chi investe contro i rischi derivanti dal conflitto. Un impegno che intendiamo continuare a portare avanti anche nella piattaforma internazionale dei donatori alla quale pure la nostra Nazione partecipa dall'inizio. 
Allora quello che io voglio dire alla platea molto autorevole che è seduta qui davanti a me oggi, quello che voglio dire agli imprenditori italiani è non abbiate paura, non abbiate paura di investire, non abbiate paura di costruire, di ricostruire, non abbiate paura di saper guardare oltre i difficili mesi che noi stiamo attraversando. Non abbiate paura di scommettere sulla vittoria dell'Ucraina e di scommettere sull'integrazione europea di questo Paese, perché noi sosterremo con forza il diritto degli ucraini a essere parte integrante della famiglia europea. Una aspirazione che io considero, che noi consideriamo, assolutamente sacrosanta da parte di chi oggi difende con la sua vita anche la nostra libertà. 
Credo anche che sia un'occasione per tutti noi, per l'Europa, di crescere, di aprirsi, di allargare i propri confini. Sono molto importanti i passi in avanti che il governo ha compiuto in questo senso con le proprie riforme, ne parlava il presidente Zelensky che ringrazio e saluto. E credo che anche questo vada guardato con la giusta attenzione perché nonostante si sia nel mezzo di un conflitto, il governo continua a lavorare per avvicinarsi sempre di più agli standard europei, per dimostrare la sua voglia di essere compiutamente europea. 
Credo che questo sforzo fatto in un momento in una situazione così difficile non possa che essere ripagato, accelerando il più possibile le iniziative che sono necessarie a favorire questa integrazione. Anche questa è una dimostrazione della forza straordinaria di questo popolo che ha mostrato e mostra al mondo ogni giorno cosa sia l'amore per la propria libertà, l'amore per la propria patria, e che nonostante la sofferenza è stato capace alla fine di trasformare la crisi anche in un'occasione, anche in un modo per mettersi in discussione, per pretendere di più da sé stessi, per fare passi avanti. L'occasione per rinsaldare le proprie fila, per reagire, per migliorare, per modernizzare. Perché sì, le crisi contengono sempre anche delle occasioni. Sono il motore della scelta, sono il motore dell'azione, inevitabilmente portano con sé anche delle occasioni. Noi italiani, che sulle macerie della Seconda Guerra Mondiale abbiamo costruito il miracolo economico degli anni sessanta, lo sappiamo meglio di chiunque altro. E allora a me piacerebbe che oggi fossimo sempre noi italiani con quel know-how, quell’esperienza, a costruire anche il prossimo miracolo economico dell'Ucraina. Questa è una sfida che è alla nostra portata, perché nessuno alla fine sa avvolgere le crisi in opportunità come gli italiani hanno dimostrato di sapere fare. 
Sono certa che questo impegno possa portare anche ad allineare i livelli economici di Kiev ai suoi vicini molto più velocemente di quanto oggi non si possa immaginare.
Investire oggi sulla ricostruzione dell'Ucraina dal mio punto di vista non è azzardato. Investire oggi sulla ricostruzione della Ucraina dal mio punto di vista è un investimento estremamente oculato, lungimirante. È un investimento sulla pace, è un investimento sul benessere. È un investimento sulla crescita economica dell'Ucraina, dell'Italia e dell'Europa.
Confido che, chi come noi è sempre stato un pioniere delle opportunità che gli altri non vedevano, non si faccia sfuggire questa occasione.
Caro Primo Ministro - e concludo - noi siamo pronti a costruire insieme una pagina nuova della nostra storia comune. Antoine de Saint-Exupéry scriveva: “se vuoi costruire una barca non radunare uomini per tagliare la legna, per dividere i compiti, per impartire ordini, ma insegna loro la nostalgia del mare”. Per ricostruire una nazione martoriata dalla guerra non bastano - anche se serviranno - i soldi, gli ingegneri e gli architetti, gli operai, serve la nostalgia della libertà e quella nostalgia del proprio futuro che il popolo ucraino ha saputo dimostrare così bene. E dunque la ricostruzione è possibile e inevitabile.
La guerra intacca spesso la fiducia che si ha nel domani, tende ad accecare. Non è stato così in questo caso. In questo caso non ci si è fatti accecare. In questo caso si è guardato dritto negli occhi il proprio nemico e si è scelto di combattere perché si voleva guardare oltre di lui, si voleva guardare quello che c'era dopo, quello che c'era davanti.
Oggi anche noi, l'Italia, la comunità internazionale guardiamo tutti nella stessa direzione e dove tutti stiamo guardando è oltre questo conflitto, oltre quel nemico, oltre quell'invasione, oltre quell’ingiustizia. E il modo migliore per guardare oltre è immaginare un’Ucraina ricostruita perché ogni scuola, ogni casa, ogni ospedale, ogni campanile che noi ricostruiremo insieme in Ucraina saranno un pezzo delle fondamenta dell'Europa intera. 
Grazie a tutti per quello che riuscirete a fare.
 
",2023-04-26,https://www.governo.it/it/articolo/intervento-del-presidente-meloni-alla-conferenza-bilaterale-sulla-ricostruzione-dell
Conferenza Bilaterale sulla Ricostruzione dell’Ucraina: dichiarazioni con il Primo Ministro Shmyhal,"Ringrazio il Primo Ministro Shmyhal per avere scelto di partecipare a questa Conferenza sulla ricostruzione dell'Ucraina, un impegno che io avevo preso personalmente con il Presidente Zelensky quando, a fine febbraio scorso, mi sono recata a Kiev. E come tanti altri impegni che l'Italia aveva assunto, ha inteso mantenere anche questo.
Prima della nostra partecipazione alla Conferenza abbiamo avuto un bilaterale per fare il punto sullo stato della nostra collaborazione. Ho ribadito al Primo Ministro che l'Italia continuerà a fare la sua parte a 360 gradi a sostegno dell'Ucraina sul piano politico, sul piano militare, sul piano umanitario, sul piano anche della ricostruzione. Che è tema di oggi per alcune infrastrutture strategiche, soprattutto in alcune aree liberate, ma anche e soprattutto per domani.
Per noi, come ho detto a Kiev, come ribadisco qui, parlare di ricostruzione dell'Ucraina significa scommettere concretamente sulla vittoria e sulla fine del conflitto, perché io sono certa che il futuro dell'Ucraina sarà un futuro di pace, sarà un futuro di benessere e sarà un futuro sempre più europeo.
Noi continueremo a fare la nostra parte, non solo a livello bilaterale ma anche a livello multilaterale. Tra l'altro ricordavo che il prossimo anno, nel 2024, l'Italia sarà anche Presidente di turno del G7, per cui per noi un ruolo sempre più centrale che intendiamo utilizzare per sostenere questa causa, che è una causa di libertà non solo per gli ucraini ma anche per noi, come vale la pena di ricordare sempre.
Continueremo a fornire tutto il sostegno necessario. Continueremo a fornire il nostro sostegno anche al piano di pace in dieci punti che è stato presentato dal Presidente Zelensky. Crediamo nella possibilità di una soluzione diplomatica di questo conflitto a patto che, come ho detto tante volte e ribadisco, non si pensi che la soluzione del conflitto possa essere una resa dell'Ucraina, di un Paese aggredito, perché sarebbe ingiusto e perché costruirebbe un mondo - anche questo l'abbiamo detto e vale sempre la pena di ribadirlo - dove il diritto del più forte vince sulla forza del diritto, ed è un mondo che non conviene a nessuno. Per cui noi anche su questo continuiamo a lavorare, ma siamo convinti che alla pace si possa arrivare solamente quando la Russia cesserà le ostilità, gli attacchi agli obiettivi civili.
Il Primo Ministro ha ringraziato l'Italia per i generatori di energia elettrica che noi abbiamo aiutato a fornire alla popolazione Ucraina. Il Primo Ministro ci ha detto “anche grazie al sostegno italiano, i nostri civili, i nostri cittadini hanno superato l'inverno”, perché quello che sta facendo la Russia colpendo sistematicamente le infrastrutture civili, le infrastrutture energetiche, vuol dire cercare di piegare la popolazione con il freddo e con la fame. Noi abbiamo difeso quella popolazione. Penso che l'Italia debba essere fiera di questo.
Riconosciamo le legittime aspirazioni europee dell'Ucraina, che sosteniamo. Crediamo che il futuro dell'Ucraina debba essere un futuro di sempre maggiore capacità di inserirsi nella dinamica nelle Istituzioni europee, è un avamposto della sicurezza del continente europeo. E credo che il modo più intelligente per ringraziare gli ucraini per quello che stanno facendo sia accelerare la possibilità di far parte delle Istituzioni europee, una possibilità che come sapete l'Italia ha sempre sostenuto.
Dobbiamo riconoscere, tra l'altro, gli sforzi enormi che il Governo di Kiev ha fatto, nonostante si trovasse in guerra, per riformare il suo sistema, avvicinandolo sempre di più ai target richiesti dalla Commissione. Penso quindi che sia fondamentale oggi riconoscere quello sforzo, accelerando e avviando in tempi rapidi i negoziati di adesione all'Unione europea. 
Vogliamo svolgere un ruolo di primo piano non solamente a livello politico ma, come dimostra questa conferenza, anche coinvolgendo i privati, le imprese, con il nostro know-how. La ricostruzione dell'Ucraina ci riguarda tutti perché è un pezzo di ricostruzione europea e credo che tutti debbano fare la loro parte. 
Voglio anche dire agli imprenditori che oggi abbiamo convocato qui e ai tanti altri che qui non ci sono ma che coinvolgeremo, che oggi investire nella ricostruzione dell’Ucraina non è azzardato. Investire nella ricostruzione dell’Ucraina è, dal mio e dal nostro punto di vista, uno degli investimenti più oculati e lungimiranti che si possono fare in questo tempo. Grazie ancora al Primo Ministro, ai membri del suo governo che sono venuti a trovarci e, come ho avuto modo di ribadire, contate sempre su di noi.
",2023-04-26,https://www.governo.it/it/articolo/dichiarazione-congiunte-con-il-primo-ministro-ucraino-shmyhal/22467
Intervento all'inaugurazione del Salone Internazionale del Mobile,"Buongiorno a tutti,
saluto anch'io il sindaco Giuseppe Sala, il Presidente della Regione Lombardia Attilio Fontana, i padroni di casa che mi hanno preceduto, il Presidente della fondazione Fiera di Milano, la Presidente del Salone del mobile, il Presidente di Federlegno Arredo e i veri protagonisti di questo evento che sono gli espositori che anche quest'anno racconteranno al mondo l'eccellenza italiana.
Non potevo mancare - con la mia mise un po' poco istituzionale, del resto a questo evento solamente la Santanchè ha il coraggio di arrivare con i tacchi, tutti gli altri sanno che cosa li aspetta, mi perdonerete - a questa edizione del Salone del mobile, la mia prima da Presidente del Consiglio dei Ministri.
E non potevo mancare non solamente per la vetrina straordinaria che a livello internazionale questo evento rappresenta per la sua continuità e anche la sua storicità, non potevo mancare perché in questo evento sono raccolti alcuni dei principali filoni strategici sui quali questo governo intende lavorare.
Punto primo il mondo delle imprese, che sono le vere uniche creatrici, insieme ai loro lavoratori, di ricchezza e lo Stato, qualsiasi Stato che voglia avere delle risorse da redistribuire, deve favorire e sostenere la creazione di quella ricchezza. Noi stiamo tentando di farlo perché serve un ecosistema che sia favorevole al mondo della produzione: tasse giuste, una giustizia efficiente, una burocrazia che sia al servizio dei cittadini e che non pretenda che i cittadini siano al suo servizio. La prima di queste riforme è già sul tavolo, è la delega per la riforma fiscale, una delega con la quale noi ci poniamo l'obiettivo di abbassare la pressione fiscale con attenzione anche alle imprese e al mondo del lavoro, perché uno degli obiettivi che si dà la delega fiscale è quello di abbassare l'Ires, a patto che quello che si risparmia venga investito in innovazione o in posti di lavoro, perché l'altro grande elemento racchiuso in questa manifestazione è il lavoro.
Noi siamo in un tempo nel quale non sempre all'aumento della produzione corrisponde aumento di occupazione. Noi siamo in un mondo nel quale la meccanizzazione dei processi, le delocalizzazioni, tanti fenomeni che hanno a che fare con la modernità comportano che spesso all'aumento della produzione non corrisponde aumento dell'occupazione. 
Ma qui noi abbiamo aziende che con la loro manifattura hanno sempre un'alta incidenza di manodopera in rapporto al loro fatturato ed è quello che noi dobbiamo incentivare. Quindi l'obiettivo del Governo, il famoso “più assumi meno paghi” - cioè più è alta l'incidenza di lavoro in rapporto al fatturato meno tasse devi allo Stato -, è un modo per favorire il lavoro, perché il lavoro è non solamente la base, il fondamento della nostra Repubblica, è quello che consente a ogni cittadino di partecipare alla crescita della sua comunità, è quello che garantisce più di ogni altra cosa dignità, è il migliore e unico vero ammortizzatore sociale e la nostra scala nella crescita delle persone.
Io non mi rassegno a una società nella quale noi abbiamo come modello di riferimento quello di favorire il reddito di cittadinanza, io voglio una società nella quale il nostro modello di riferimento è come si fa a garantire e a favorire il lavoro ed è su questo che il Governo continua a lavorare. Come si fa?  
In questo Salone c'è un altro elemento che è fondamentale nella nostra economia, è il marchio, l'eccellenza.
In tempo di globalizzazione l'Italia non può darsi come obiettivo quello di competere sulla quantità di quello che produce, ma c'è una cosa sulla quale tutto il resto del mondo non compete con l'Italia che è la qualità di quello che noi produciamo, il marchio è la cosa più preziosa che abbiamo. A patto che siamo in grado di difendere e di valorizzare quel marchio.
Noi siamo in arrivo con il Ministero delle imprese e del made in Italy per portare in Consiglio dei Ministri nelle prossime settimane un collegato alla manovra finanziaria che ha come obiettivo proprio il tema della valorizzazione del marchio, cioè di fatto una sorta di legge quadro per valorizzare le nostre eccellenze, puntando su tre pilastri: la lotta senza quartiere alla contraffazione e alla concorrenza sleale, quindi con tutela dei brevetti e dei marchi, strumenti finanziari per far crescere le piccole e medie imprese, particolarmente nei settori dell’eccellenza e, veniva citato poc'anzi, formazione e competenza.
Perché vedete, io penso che in questa Nazione serva una rivoluzione culturale per mettere al centro il lavoro creativo italiano.  Noi abbiamo un disperato bisogno di rafforzare le competenze che mancano e allineare domanda e offerta di lavoro. Non possiamo accettare che mentre noi continuiamo ad accapigliarci sul tema reddito di cittadinanza, poi le imprese dichiarino che in quattro casi su dieci hanno difficoltà a trovare manodopera qualificata per lavori che sono ottimamente retribuiti.  Bisogna lavorare per riallineare quelle competenze e allora sì la sfida di un Liceo del made in Italy, cioè di una rivoluzione culturale che dica quanto è legata la nostra identità anche ai settori che sono connessi al nostro marchio, che da alcuni è stata un po' guardata dall'alto in basso, è in realtà secondo me una delle soluzioni a questo problema. Come anche, ed è stato citato negli interventi che mi hanno preceduto, il tema degli ITS, che secondo noi devono evolversi ed essere focalizzati sempre di più sulle tecnologie digitali. E poi serve favorire la trasmissione di saperi tra chi è prossimo all'età pensionabile e le nuove generazioni, che a quel sapere e a quella continuità possono aggiungere innovazione, perché in questo salone ci sono altre due grandi sfide che sono sfide del nostro tempo: c'è il tema dell'innovazione in rapporto alla tradizione e c'è il tema della sostenibilità.
E questa è un'altra grande questione della quale parlo molto velocemente, perché il tema della sostenibilità è un tema molto sentito dalla filiera legno-arredo. In Italia abbiamo un patrimonio boschivo che non è utilizzato se non in minima parte rispetto alla sua crescita annua. I nostri produttori in diversi casi non riescono ad utilizzare questo patrimonio perché c'è una mancanza di strategia forestale, per la solita burocrazia, e accade che in diversi casi quel legno si compri all'estero. Io credo che anche lì si possa fare qualcosa di più, per cui noi stiamo lavorando con il Mimit e con il Masaf per disegnare una cornice che renda il settore indipendente, che possa renderlo indipendente coniugando sostenibilità ambientale e sostenibilità economica. Il processo è lungo ma l'obiettivo è chiaro: noi vogliamo puntare a una filiera del legno-arredo 100% made in Italy. E questi obiettivi sono obiettivi sui quali siamo già al lavoro. A tutto questo si aggiungono il Fondo per il made in Italy, che è già stato istituito con la legge di bilancio, le misure previste nel Piano transizione 4.0, tra cui ricordo il credito d'imposta per le attività di design e di ideazione estetica. 
E a monte di tutto, e chiudo, c'è il tema dell'identità, perché nei prodotti che noi vediamo sfilare in questo Salone c'è un pezzo dell'identità italiana, ma quello che qui è rappresentato è diventato e diventa sempre di più anche un pezzo delle identità singole delle persone. Ieri la casa prima della pandemia, prima dello smart-working, prima di internet, delle dirette, dei collegamenti, era la nostra dimensione privata, era il nostro rifugio, oggi è qualcosa di più. Oggi è qualcosa che racconta la nostra identità, che racconta il nostro modo di porci al cospetto del mondo. Oggi gli ambienti si indossano esattamente come si indossa un vestito. E quella capacità di raccontare un'identità, di raccontare un carattere, di definirci, fa di quello che noi vediamo qui un elemento fondamentale del benessere della persona. Il benessere parte dal bello, la salute parte dal benessere. Quello che c'è qui è un pezzo del nostro benessere e della nostra salute.
Grazie buon lavoro a tutti
 
",2023-04-18,https://www.governo.it/it/articolo/intervento-allinaugurazione-del-salone-internazionale-del-mobile/22384
Intervento alla Scuola Italiana di Addis Abeba,"Buongiorno a tutti. Grazie dell'accoglienza e dell'entusiasmo.
Grazie all'Istituto Italiano di Cultura, grazie alla Preside, grazie a tutti i docenti della Scuola. Ma soprattutto grazie a voi, per la scelta che avete fatto e per l'accoglienza che mi avete riservato.
Voglio dire una parola di più sui vostri professori: sono persone che decidono di vivere lontano da casa per diversi anni, che decidono spesso di lasciare tutte le loro sicurezze. Lo fanno perché sanno che qui loro possono costruire molto, ma è importante che li ascoltiate perché se hanno fatto una scelta di sacrificio, l'hanno fatta perché voi possiate avere domani un futuro migliore. E quindi un applauso lo dobbiamo fare a queste persone.
La seconda cosa che ho da dire che io non sono un professore, quindi non ho lezioni da impartire. Voglio dire solamente una cosa che è legata a quanto è stato detto prima di me. Mentre entravo nella Scuola una bambina piccola mi ha chiesto ""senta, posso fare una domanda? Io vorrei essere il prossimo Presidente. Come si fa?""
Teoricamente la risposta è ""non lo so"". Ma vi dico quello che ho imparato io. Non bisogna mai smettere di studiare, perché non c'è libertà più grande di quella che ti dà la conoscenza. Quando tu sai, non c'è nessuno che può prenderti in giro. Non c'è nessuno che può prendersi gioco di te. Quando tu studi, quando impari, lo fai per essere libero, perché la conoscenza è la prima forma di libertà. L'altra cosa che ho imparato nella vita è che non sono gli altri che decidono qual è il tuo destino: sei tu che decidi dove vuoi arrivare, sei sempre e solo tu. È quello che è accaduto a me: non che mi fossi data questi obiettivi, ma ho sempre pensato che dovevo fare qualsiasi cosa al meglio delle mie possibilità, farlo nel migliore dei modi possibili, farlo con sincerità, con dedizione e anche con disponibilità al sacrificio. Questo mi ha portato a essere la prima donna Presidente del Consiglio in Italia, magari potevo arrivare da un'altra parte, il punto è: voi potete arrivare ovunque. L'unica cosa che non dovete accettare sono limiti che gli altri hanno deciso per voi. Siete voi che decidete quali sono i vostri limiti, siete voi che decidete quali sono i vostri traguardi. E una volta che l'avete deciso voi studiate e quei traguardi si possono raggiungere.
In bocca al lupo a voi, alle vostre famiglie e complimenti per quello che state facendo per l'Italia perché studiando l'italiano, studiando il nostro saper fare, siete dei grandi ambasciatori della cultura italiana, ma soprattutto per quello che potrete fare per la vostra Nazione. Grazie!
",2023-04-15,https://www.governo.it/it/articolo/intervento-alla-scuola-italiana-di-addis-abeba/22370
Videomessaggio di saluto del Presidente del Consiglio alla Riunione Ministeriale sui Balcani occidentali,"Buongiorno a tutti.
Saluto e ovviamente ringrazio il Ministro Tajani per avere promosso a Roma questa riunione ministeriale sui Balcani occidentali. Do il mio benvenuto ai Ministri degli Esteri di Albania, Bosnia Erzegovina, Kosovo, Macedonia del Nord, Montenegro e Serbia. Rivolgo il mio saluto anche al Ministro degli Esteri svedese Billstroem, che partecipa in qualità di Presidente di turno del Consiglio dell’Unione europea, e al Commissario per il Vicinato e l’Allargamento Varhelyi.
I Balcani occidentali hanno da sempre un’importanza strategica per la nostra Nazione e l’obiettivo di questo Governo è portare più Italia in questa regione dal punto di vista politico, economico e culturale. Tutto quello che accade al di là dell’Adriatico ha inevitabilmente un riflesso immediato su di noi e l’Italia ha, dunque, una grande responsabilità verso i Balcani. 
L’integrazione europea dei Balcani occidentali è un investimento strategico nella sicurezza stessa dell’Europa e nella stabilità dell’area, ancora di più nell’attuale contesto internazionale e alla luce della crescente esposizione alle minacce ibride e cibernetiche. L’Italia è il primo contributore europeo alla sicurezza della regione con le missioni KFOR ed EUFOR Althea e intende proseguire in questa direzione con la massima determinazione. Serve l’impegno di tutti per fare progredire in modo sostanziale il processo di riconciliazione regionale e intensificare gli sforzi per superare le barriere e gli ostacoli che impediscono alla regione di sfruttare appieno le sue potenzialità. L’Unione Europea e i suoi Stati Membri hanno messo a disposizione della regione importanti risorse economiche e ora è fondamentale procedere insieme per attuare efficacemente il Piano economico e di investimenti e rafforzare così l’economia della regione e accelerare la sua integrazione nel mercato unico.
Rimango, però, convinta che la strada migliore per la piena stabilizzazione dei Balcani sia quella di ancorare definitivamente la regione alla famiglia europea. Nel 2022 abbiamo raggiunto traguardi storici: l’Italia ha sostenuto con convinzione l’apertura dei negoziati di adesione con Albania e Macedonia del Nord e la decisione del Consiglio europeo di riconoscere alla Bosnia Erzegovina lo status di candidato. Dobbiamo ora mantenere questo ritmo e procedere con slancio, usando tutti gli incentivi a disposizione.
È interesse vitale, tanto vostro quanto dell’Europa, cambiare passo sul processo di integrazione europea della regione e ottenere sviluppi concreti. L’Europa è la vostra casa e l’Italia sarà sempre al vostro fianco in questo cammino. Contate su di noi!
Grazie a tutti e buon lavoro.
",2023-04-03,https://www.governo.it/it/articolo/videomessaggio-di-saluto-del-presidente-del-consiglio-alla-riunione-ministeriale-sui
Intervento del Presidente Meloni al Summit for Democracy 2023,"Grazie, Presidente Yoon.
Vorrei ringraziare anche il Presidente Biden per l'invito a partecipare alla seconda edizione del Vertice per la Democrazia.
Questa significativa iniziativa è una grande opportunità per le nostre democrazie di lavorare assieme ed affrontare le sfide senza precedenti e le nuove minacce che la pandemia prima, e la brutale aggressione della Russia all'Ucraina poi, hanno posto alle nostre Istituzioni democratiche.
Tutti noi crediamo nei valori della democrazia e anche dei benefici che possono scaturire dalla democrazia stessa. Due di questi risultati sono al centro della sessione odierna: la crescita economica e la prosperità condivisa.
Fin dall'antichità l’uomo si è interrogato sul nesso esistente tra la forma di organizzazione politica che una comunità sceglie per sé e l'impatto che questa ha sul suo sistema economico. 
La democrazia e lo sviluppo economico sono interdipendenti. 
La democrazia influenza lo sviluppo economico ed umano di una Nazione e lo sviluppo economico può incidere sui processi di democratizzazione.
Solo un sistema democratico è in grado di garantire le condizioni essenziali per innescare una crescita duratura, intervenendo in quegli ambiti che maggiormente possono produrre effetti positivi e garantire le migliori condizioni per lo sviluppo.
Mi riferisco alla giustizia, all'equità, alla legalità, al corretto funzionamento del libero mercato e alla necessità di assicurare che le Istituzioni siano stabili, veloci ed efficienti. 
Avere istituzioni più stabili ed efficienti significa poter godere di una maggiore affidabilità a livello internazionale e riuscire a concentrare le energie su grandi obiettivi strategici e di lungo termine.
Il mio Governo sta lavorando sta lavorando proprio in questa direzione.
Infatti, siamo fermamente convinti che la democrazia italiana possa divenire ancora più forte e solida attraverso una riforma in senso presidenziale dello Stato. Una riforma che io considero fondamentale e che può rappresentare anche una potente misura di sviluppo economico.
Un sistema democratico garantisce la libera iniziativa privata, tutela il lavoro e consente a tutti i cittadini di partecipare alla definizione degli orientamenti della politica e di contribuire e beneficiare della crescita economica e sociale della Nazione.
In un sistema democratico, alla crescita economica deve corrispondere una crescita del benessere generale ed un'adeguata distribuzione dei benefici che ne conseguono.
Lo sviluppo economico e la crescita del benessere, a loro volta, influiscono sul processo democratico e possono innescare processi di democratizzazione.
Più intensa è la crescita, più si raggiunge un adeguato livello di sviluppo socio-economico e maggiori sono le probabilità che un popolo scelga la strada della democrazia. 
La democrazia produce crescita economica e prosperità condivisa, ma anche la crescita economica e la prosperità condivisa producono democrazia. 
È anche per questa ragione che il Governo italiano sta portando avanti il ""Piano Mattei per l'Africa"", un modello di cooperazione non predatoria per creare catene del valore aggiunto prossime ed aiutare le Nazioni africane a vivere bene grazie alle risorse di cui dispongono.
L'Italia è impegnata a dare il proprio contributo in termini di investimenti e a condividere la sua profonda esperienza nel settore della sicurezza alimentare. 
A questo proposito, sono felice di annunciare che dal 24 al 26 luglio ospiteremo a Roma il Vertice sui Sistemi Alimentari ""Stock Taking Moment"". 
Attribuiamo una grande importanza a questo evento anche in considerazione del ruolo che potrà svolgere il polo romano delle Nazioni Unite. Il Vertice fornirà il punto di partenza per definire una strategia comune, insieme alle Nazioni Unite e all'Unione Europea.
Dobbiamo sostenere quelle Nazioni che non hanno ancora raggiunto il nostro livello di sviluppo economico. 
La solidarietà è un valore democratico fondamentale, anche per dimostrare che l'Occidente non è contro il resto del mondo!
A questo proposito, l'Italia vuole fare la sua parte e continueremo a sostenere questi principi durante la nostra prossima Presidenza del G7.
Io credo che le democrazie possano raggiungere risultati migliori seguendo i nostri principi e rispettando i nostri valori.  Ci vuole tempo, ma ne vale la pena e sono sicura che insieme possiamo assolutamente farcela.
Grazie!
[Traduzione di cortesia]
 
",2023-03-29,https://www.governo.it/it/articolo/intervento-del-presidente-meloni-al-summit-democracy-2023/22225
"Settantacinquesimo anniversario di Confapi, videomessaggio del Presidente Meloni","Buongiorno a tutti,
voglio ringraziare e salutare il Presidente Cristian Camisa e lo ringrazio per l’invito. Sono dispiaciuta di non poter partecipare in presenza al settantacinquesimo anniversario della Confederazione, ma non volevo far mancare il mio contributo ai lavori. Saluto inoltre i Ministri, i rappresentanti delle categorie economico-produttive e i rappresentanti delle Istituzioni che prenderanno parte a questa giornata e ovviamente a tutti i presenti.
La piccola impresa è il motore diffuso della nostra economia, della nostra società e della nostra cultura. Dico di più: il mondo che voi rappresentate costituisce l'identità, la tradizione e l'innovazione del tessuto produttivo italiano. Voi siete quelli che a me piace definire “i patrioti del lavoro”, perché con i vostri sogni, il vostro ingegno, la vostra creatività contribuite a fare dell'Italia la grande Nazione che è. Voi e i vostri collaboratori siete una parte fondamentale della nostra economia reale, rappresentate la declinazione concreta del legame che unisce impresa, lavoro e territorio.  Un legame che ha al centro l'imprenditore, la sua capacità di rischiare e innovare, di avere il proprio legittimo profitto e di garantire benessere sociale diffuso. Ma anche il lavoratore, quello che nelle piccole e medie imprese molto spesso non è solo un semplice dipendente ma è di fatto un vero e proprio collaboratore che partecipa al destino dell’azienda. Anche questo è un elemento fondamentale da ricordare.  Si può dire che l’economia reale è il vostro “core business”. Ma è anche il core business del nostro Governo, perché l’economia reale è per noi sinonimo di posti di lavoro, di investimenti, di sviluppo e significa creare ricchezza e benessere sul territorio. Il nostro lavoro, che il governo sta cercando di fare, come ben sapete, è ispirato da un principio semplice: sono le aziende e non è lo Stato a creare ricchezza e occupazione mentre il compito dello Stato è mettere quelle aziende e quei lavoratori nelle condizioni migliori per poter creare ricchezza e occupazione, garantendo le precondizioni necessarie per fare impresa.
Noi crediamo che lo Stato debba essere un alleato delle imprese, non un avversario come spesso è stato, crediamo che debba risolvere problemi e non crearne, crediamo che debba creare le condizioni affinché chi voglia fare impresa possa farlo senza trovare nelle Istituzioni un ostacolo e premiare chi si rimbocca di più le maniche. Uno Stato amico di chi fa impresa è uno Stato che riduce il carico fiscale, che combatte l’evasione, che taglia gli adempimenti e la burocrazia e scrive regole chiare.
Questa è la visione che ha ispirato e ispira il nostro lavoro. Dalle misure contro il caro bollette alla riforma degli incentivi alle imprese, dalla lotta alla concorrenza sleale contro le aziende “apri e chiudi” fino alla nascita del Difensore civico delle imprese, dal nuovo Codice degli appalti alla delega fiscale che abbiamo approvato solo pochi giorni fa dal Consiglio dei ministri. Una riforma che l’Italia aspettava da decenni ed è una riforma pensata per stimolare la crescita dell’economia italiana, con una migliore efficienza della struttura delle imposte e con una riduzione del carico fiscale. È una riforma che disegna un nuovo Fisco basato su alcuni punti fondamentali: progressiva diminuzione delle aliquote IRPEF; introduzione anche per i lavoratori dipendenti di una tassa piatta agevolata sugli incrementi di salario rispetto all'anno o agli anni precedenti; graduale riduzione dell'IRES con un premio per chi investe e assume in Italia secondo il principio “più assumi, meno tasse devi allo Stato”.
E questo è solamente la cornice perché sono molte le novità introdotte nella delega fiscale.
Difendere l’economia reale vuol dire anche immaginare una politica industriale che metta al centro l’impresa e sappia guardare non all’orizzonte del prossimo anno o dei prossimi 5 anni ma a un orizzonte molto più lungo. L’Italia ha già pagato la sua mancanza di visione, che abbiamo visto negli ultimi decenni, una mancanza di visione che ha frenato la crescita e che ha reso la Nazione dipendente dall’estero in troppi settori.
Noi stiamo lavorando per invertire questa tendenza e per immaginare linee chiare e strategiche di sviluppo. Penso ad esempio all’obiettivo di rendere l’Italia l’hub energetico d’Europa, all’investimento strutturale per difendere il nostro Made in Italy - il marchio, una delle cose più preziose che abbiamo -, all’impegno per costruire catene di valore più prossime e per rendere le nostre imprese più competitive sui mercati internazionali. È un programma ambizioso e gli ostacoli per portarlo avanti non mancheranno. Ma noi non abbiamo paura. E non ci manca il coraggio, non ci manca la visione, non ci manca il rispetto per i cittadini che ci hanno dato il compito di governare questa Nazione.
E lo stesso coraggio che avete voi che ogni giorno mettete in quello che fate quando decidete di investire in un nuovo progetto o di scommettere su una nuova attività.
E che vi spinge anche a non accontentarvi, a cercare di fare sempre meglio, a rialzarvi dopo ogni caduta. È quello che intendiamo fare anche noi: lavorare h24, 7 giorni su 7, per rivoluzionare questa Nazione.
Perché i cittadini non ci hanno scelto per mantenere lo status quo, ci hanno scelto perché sperano che noi riusciamo a liberare le migliori energie di questa Nazione, sperano che abbiamo la forza per fare le riforme che nessun altro ha avuto il coraggio di fare, sperano che abbiamo la forza e la determinazione di andare fino in fondo.
È un cammino difficile, ma è un cammino che non ci spaventa.
E siamo certi che possiamo, e che potremo, contare sul contributo di Confapi.
Grazie a tutti e buon lavoro.
",2023-03-29,https://www.governo.it/it/articolo/settantacinquesimo-anniversario-di-confapi-videomessaggio-del-presidente-meloni/22219
Punto stampa finale del Presidente Meloni al Consiglio europeo ed Eurosummit,"Allora, direi che l'Italia può dirsi molto soddisfatta dei risultati di questo Consiglio europeo. Avevamo lavorato molto, e molto bene, sulla bozza delle conclusioni che, sulle questioni dirimenti e più importanti, non ha subito modifiche durante la discussione in Consiglio. Quindi, per quanto riguarda le materie economiche, con il richiamo all'implementazione, particolarmente, dell'elemento che più ci interessa, che è la flessibilità dei Fondi di coesione e dei fondi PNRR.
La materia della governance, che per noi è materia fondamentale, da risolvere entro la fine di quest'anno e che deve tenere conto degli obiettivi strategici che l'Unione si dà - se l'Unione lavora sulla transizione ecologica, se lavora sulla transizione digitale, se lavora sul sostegno all'Ucraina - poi deve tenere in considerazione quegli investimenti nelle sue regole di governance. Mi pare che anche su questo ci sia una sensibilità diffusa.
Sulla materia migratoria, avete visto, il richiamo in queste Conclusioni dimostra non solo la conferma di un cambio di passo che abbiamo impresso nello scorso Consiglio europeo, ma anche il fatto che oggi la migrazione rimane una priorità, uno dei grandi obiettivi dell'Unione Europea, con il passaggio che viene richiamato all'implementazione degli obiettivi che abbiamo deciso nell'ultima riunione e una verifica della stessa nel prossimo Consiglio europeo di giugno.
C'è un lavoro quindi che va in continuità, che dimostra che non si trattava di uno ""spot"" o semplicemente di un'iniziativa singola. Stiamo lavorando, chiaramente, su una concretezza di quegli strumenti con risultati che a me sembrano oggettivamente molto buoni e che dimostrano una buona fede nella volontà di affrontare questa materia. Quindi direi che complessivamente possiamo essere soddisfatti del lavoro che abbiamo fatto.
Domanda: Presidente, sul MES il Presidente dell'Eurogruppo ha detto che si aspetta la ratifica anche per una stabilità del sistema. Quando pensa di ratificarlo?
Presidente Meloni: Guardi, ho già risposto su questo. Credo che la materia non vada discussa a monte ma vada discussa a valle e nel contesto nella quale opera. Il riferimento alla governance da questo punto di vista è un riferimento non casuale, e anche ad altri strumenti che sono anche più efficaci nell'attuale contesto. Stamattina abbiamo discusso di unione bancaria. Nel tema, per esempio, di un backstop il MES è una sorta di ""cassazione"". Il primo e il secondo grado sono l'unione bancaria. È un ragionamento del quale non si può discutere se non in un quadro complessivo.
Domanda: Presidente ci aiuta a capire come il Presidente della BCE, Christine Lagarde, ha inquadrato oggi le turbolenze che ancora colpiscono il settore bancario. Se è stato citato il caso Deutsche Bank e se c'è preoccupazione anche tra i leader di possibili contagi.
Presidente Meloni: Guardi, mi pare che sia dalla relazione della Presidente Lagarde, sia da quella del Presidente Donohoe e sia dai contributi dei leader dell’Unione ci sia la consapevolezza di un sistema che, in ogni caso, i cui fondamentali sono solidi. Sicuramente bisogna monitorare, implementare ad esempio, dicevamo, l’unione bancaria, l’unione di capitali, c’è un lavoro che va fatto - la governance – però non perché negli ultimi giorni riteniamo che si possa modificare il quadro ma, più banalmente, perché il sistema ha bisogno degli elementi che mancano per una sua piena forza e capacità di impatto. Ma non mi pare che ci sia particolare preoccupazione per un sistema i cui fondamentali sono oggettivamente stabili e solidi.
Domanda: Presidente, ha visto Macron ieri sera dopo un periodo di rapporti non sempre facili. Ci può essere una maggiore collaborazione a partire da questo incontro sui temi economici e sulle migrazioni?
Presidente Meloni: Penso assolutamente di sì, è stato un incontro molto lungo, molto ampio, anche di scenario sulla situazione sicuramente complessa nel quadro geopolitico che tutti viviamo.
Mi pare che ci sia voglia di collaborare su materie che sono comunque di importanza strategica, sicuramente per l'Italia e per la Francia: penso alla questione migratoria sulla quale registro una grande disponibilità ad affrontare la questione in modo strutturale da parte del Presidente Macron, sulle materie industriali, quindi su alcune cose sulle quali anche gli interessi nazionali della Francia e dell'Italia possono collimare. E mi pare che ci fosse un clima sicuramente molto produttivo, molto favorevole, questo credo possa essere sicuramente utile per affrontare alcune sfide comuni.
Sono soddisfatta di questo bilaterale, come degli altri bilaterali che ho avuto in queste ore, con il Primo ministro portoghese ad esempio, con il Primo ministro greco. C’è una centralità, un protagonismo dell’Italia di cui vado fiera, che dimostra che possiamo sicuramente contare e fare valere di più i nostri interessi, cercando la sintesi con gli interessi degli altri, che sono più che legittimi come lo sono i nostri.
Domanda: L’opposizione la critica perché non ha definito antifascisti le vittime delle Fosse Ardeatine [inaudibile].
Presidente Meloni: Guardi, li ho definiti italiani. Che vuol dire, che gli antifascisti non sono italiani? Mi pare che sia omnicomprensivo storicamente.
Domanda: La battaglia sui biocarburanti è persa?
Presidente Meloni: No, la partita sui biocarburanti non è affatto persa. Intanto è vinta la partita sulla neutralità tecnologica, che è la condizione per riconoscere i biocarburanti. Mi pare che anche sul tema della neutralità tecnologica - cioè di stabilire il principio che, fermi restando i target che noi condividiamo e siamo pronti a centrare, poi quali siano le tecnologie con le quali arrivare a quei target non sia un dogma che deve essere imposto, ma debba essere anche una valutazione complessiva, anche sulla base delle tecnologie di cui ogni nazione dispone - sia la cosa più importante e sia un elemento sul quale io trovo molta convergenza, anche ad esempio con la Francia, che pone la stessa questione in tema di neutralità tecnologica su altri fattori. Dopo di che, noi stiamo dimostrando come anche i biocarburanti rispettano le emissioni zero e quindi non c’è neanche bisogno di specificarlo tecnicamente, perché se la tecnologia risponde a quei target, quella tecnologia può essere utilizzata. Quindi penso che anche lì le cose stiano andando bene, oggetto di discussione, confronto, di approfondimento, ma mi pare che rispetto al testo iniziale il lavoro che si sta facendo per riconoscerla, la neutralità tecnologica, sia già una vittoria.
Domanda: Però se la Germania raggiunge il suo accordo, come pare sia imminente, l’Italia di fatto resta nell’impossibilità di formare una minoranza di blocco [inaudibile].
Presidente Meloni: No guardi, questa è una lettura secondo me imperfetta nel senso che la Germania lavora soprattutto per i carburanti chimici e vuole avere la certezza, da quella che è la mia ricostruzione, che si facciano le verifiche necessarie. E questo è corretto, come noi chiediamo sui biocarburanti e stiamo facendo sostanzialmente la stessa cosa: per questo c’è stata una convergenza tra noi e la Germania, nel tentativo di non dire c’è solo l’opzione dell’elettrico, ci sono altre opzioni, come l’idrogeno, biocarburanti, carburanti chimici, che devono essere approfondite. La Germania ha tenuto questa posizione, noi abbiamo tenuto questa posizione, vediamo cosa accadrà con i carburanti chimici, noi dimostreremo che i biocarburanti possono essere una tecnologia ugualmente a emissione zero e quindi, nell'aver riconosciuto la neutralità tecnologica, tutto rientra.
Domanda: Presidente ci sarà una missione italo-francese in Tunisia?
Presidente Meloni: Sì, ci sarà. C’è una missione a livello di Ministri degli Esteri. Ce ne sono diverse, che in questo momento si stanno muovendo verso la Tunisia ed io ne sono contenta perché ho posto il tema della Tunisia, anche in Consiglio europeo. Nel senso che forse non tutti sono consapevoli dei rischi che si stanno correndo rispetto alla vicenda tunisina e della necessità di sostenere la stabilità in una nazione che ha forti problemi finanziari e che, se non dovessimo affrontare adeguatamente quei problemi, rischia di scatenare un'ondata migratoria oggettivamente senza precedenti. Quindi sicuramente c'è molto impegno su questo. Io ne ho parlato anche con il Commissario Gentiloni, che sarà lì nei prossimi giorni per cercare di fare quello che la Commissione può fare, che l'Unione Europea può fare, anche se a monte la questione cardine fondamentale è il Fondo Monetario Internazionale. È quindi un lavoro diplomatico che va fatto per convincere entrambe le parti, Fondo Monetario e Governo tunisino, a chiudere questo accordo per stabilizzare finanziariamente la regione.
Domanda: Quindi non crede ad una forma di assistenza macroeconomica europea?
Presidente Meloni: La forma di assistenza macroeconomica europea è ricompresa nel lavoro del Fondo Monetario Internazionale, è all'interno dello stesso pacchetto. Paolo Gentiloni parlerà sicuramente di questo ma, a monte, è molto importante lo sblocco da parte del Fondo Monetario Internazionale. Dopodiché io credo che ci siano altri possibili investimenti che devono essere fatti in Tunisia, ma che sono più investimenti infrastrutturali piuttosto che finanziari, sui quali il ruolo del Fondo Monetario rimane molto importante.
Domanda: Ci sono rischi sull’erogazione della prossima tranche del PNRR, Presidente?
Presidente Meloni: No, non vedo assolutamente rischi. C’è un lavoro molto serio, molto collaborativo. Noi abbiamo ereditato una situazione che sicuramente richiede di lavorare molto velocemente ed è quello che stiamo facendo insieme alla Commissione. Ho parlato adesso con Ursula von der Leyen. Mi pare che la Commissione apprezzi molto il lavoro serio che sta facendo l'Italia da questo punto di vista. Tutte le decisioni che si prendono sono decisioni che stiamo condividendo. Non vedo rischi.
Domanda: Sulle nomine c’è qualche tensione con gli alleati, in particolare con la Lega?
Presidente Meloni: No, guardi sulle nomine non ci sono tensioni. Anche su questo stiamo lavorando con grande serietà, nonostante le ricostruzioni che leggo ogni giorno che sono divertentissime, se posso dire la mia, su questa materia. È un lavoro che cerchiamo di fare guardando all'interesse nazionale italiano perché le società delle quali parliamo sono società molto importanti per il nostro sistema, per la nostra credibilità. Ci sono, sì, interlocuzioni a 360 gradi ma che guardano al merito delle persone e della questione.
Domanda: Le volevo chiedere del nucleare: la posizione della Francia la condividete?
Presidente Meloni: Guardi, io condivido la posizione sulla neutralità tecnologica, quindi sì. Penso che tutte le tecnologie che possono garantire gli obiettivi che l’Unione Europea si è data debbano essere riconosciute, indipendentemente da quello che i singoli Stati membri intendano poi fare nell’utilizzo di quella tecnologia, quindi indipendentemente da quella che poi può essere la scelta italiana in tema di nucleare. Se le altre Nazioni vogliono utilizzare una tecnologia che rispetta determinati target, secondo me è giusto che lo possano fare.
Domanda: So, you are against the ban on combustion engines [inaudibile]. What is the biggest problem from combustion engines on your perspective?
Domanda: lei è contraria al divieto dei motori a combustione [inaudibile]. Qual è il problema maggiore dei motori a combustione dal suo punto di vista? (traduzione di cortesia)
Presidente Meloni: The problem is that we cannot help the environment destroying our industries. So we need a stability between environmental sustainability, economic sustainability, social sustainability, and I think that Europe can do that, that we can put all these things together and that is what we are working on.
Presidente Meloni: Il problema è che non possiamo aiutare l'ambiente distruggendo le nostre industrie. Quindi abbiamo bisogno di una stabilità tra sostenibilità ambientale, sostenibilità economica, sostenibilità sociale, e penso che l'Europa possa farcela, che possiamo mettere insieme tutti questi aspetti ed è su questo che stiamo lavorando. (traduzione di cortesia)
Domanda: Presidente, la Francia è allineata all’Italia sul Patto di stabilità, sullo scorporo degli investimenti strategici?
Presidente Meloni: Mi pare che ci sia un ampio allineamento su questa materia, ma banalmente perché, come dicevo prima, le regole servono per sostenere una strategia. Se noi ci diamo una strategia e la strategia è la doppia transizione, riguarda anche la materia geopolitica e il sostegno all'Ucraina, poi bisogna immaginare regole che sostengano quelle scelte, altrimenti rischiamo un'Unione monca, che non riesce a dare al meglio le risposte agli Stati membri sugli obiettivi che si è data insieme agli Stati membri.
Grazie, buon lavoro e arrivederci.
 
",2023-03-24,https://www.governo.it/it/articolo/punto-finale-del-presidente-meloni-al-consiglio-europeoeurosummit/22196
Punto stampa del Presidente Meloni all'arrivo al Consiglio europeo,"Domanda: Buongiorno Presidente, cosa si aspetta anche sul dossier migranti da questi due giorni?
Presidente Meloni: Mi aspetto passi in avanti. Il dossier migranti verrà aggiornato con una relazione dalla Presidente della Commissione che racconterà dei passi concreti sulla base delle conclusioni dello scorso febbraio. Io posso dire che sono soddisfatta della bozza di conclusioni - ultima versione che sta girando - che appunto chiede alla Commissione di procedere spedita e rimanda su uno stato di verifica di queste misure al prossimo Consiglio europeo. Quindi, possiamo confermare il fatto che il tema delle migrazioni è un tema considerato oggi il centrale, una cosa - se vogliamo - impensabile fino a qualche mese fa e che viene seguito passo passo dal Consiglio. Questa è un’ottima notizia. 
Domanda: Presidente sul futuro delle auto oggi la von der Leyen incontrerà Scholz. Sembra si vada verso un compromesso sui carburanti sintetici, come vede questo incontro a due e che cosa significherebbe l’esclusione del biocarburante per l'Italia.
Presidente Meloni: Sull’incontro a due non ho nulla da dire, sono normali e accadono continuamente e ne facciamo anche noi.  Per quello che riguarda la materia voi sapete che su questo siamo in prima linea. La tesi che noi continuiamo a sostenere e che ribadiremo è che, fermi restando gli obiettivi della transizione che condividiamo, noi non riteniamo che l'Unione debba occuparsi anche di stabilire quali siano le tecnologie con le quali arrivare a quegli obiettivi, anche perché ci sono delle tecnologie sulle quali l'Italia, e dunque l'Europa, sono potenzialmente un’avanguardia. Rispetto a un'ipotesi di questo tipo decidere di legarsi a tecnologie che invece sono di fatto detenute come avanguardia da Nazioni esterne all'Unione, secondo me, è una scelta che non favorisce la competitività del nostro sistema, ma mi pare una tesi assolutamente di buon senso e quindi confidiamo che possa passare anche per quello che riguarda i biocarburanti.
Domanda: Sul patto di stabilità teme che ci sia una posizione troppo rigida da parte dei Paesi frugali su di un rientro del debito che sia più rigido e più rapido da parte dei Paesi ad alto debito?
Presidente Meloni: Su queste materie - come si sa - ci sono sempre visioni abbastanza differenti. Però io penso che l'Unione europea debba imparare dai suoi errori, dal passato, dalla realtà che stiamo affrontando. Oggi a noi e a tutti i Paesi membri sono chiesti importanti investimenti per la transizione ecologica, per la transizione digitale, per le catene di approvvigionamento strategiche - altra scelta sulla quale oggi si modifica una assenza di attenzione che c'è stata in passato. Non si può pensare che gli investimenti necessari a rendere competitivo il nostro sistema non vengano tenuti in considerazione nella governance. Io credo che la sfida debba essere, rispetto a quello che abbiamo visto in passato - per noi sarebbe tragico tornare ai parametri precedenti -, una governance più attenta alla crescita e non solamente attenta alla stabilità. Ci sono dei passi in avanti ma su questo bisogna ancora lavorare molto.
Domanda: Per quanto riguarda l’Ucraina, le posizioni espresse dalla Lega in Parlamento in qualche modo la preoccupano? 
Presidente Meloni: Non mi preoccupano. Al di là delle posizioni espresse del necessario richiamo a continuare a lavorare per una soluzione del conflitto, sul quale ovviamente tutti lavoriamo, il punto è capirsi su cosa sia utile effettivamente per arrivare alla fine del conflitto. Ho detto come la penso: non c'è nell'attuale contesto misura più efficace di garantire un equilibrio tra le forze in campo, che è l'unico modo per alla fine costringere a una negoziazione che deve essere però giusta. Non si può prescindere da chi è l'aggressore e da chi è l'aggredito. Non sono preoccupata perché poi io bado - come vi ho detto molte altre volte - ai fatti e nei fatti sulla linea italiana, che voi sapete essere una linea molto chiara, io non ho mai avuto problemi. 
Domanda: Farà bilaterali Presidente?
Presidente Meloni: Vedo adesso il primo ministro Morawiecki, ho in programma un incontro con il Primo Ministro Greco, forse anche allargato ad altri Paesi sulle materie particolarmente della governance, e sono in contatto con Emmanuel Macron
 
",2023-03-23,https://www.governo.it/it/articolo/punto-stampa-del-presidente-meloni-allarrivo-al-consiglio-europeo-del-23-e-24-marzo/22172
"Consiglio europeo del 23-24 marzo, le Comunicazioni al Senato","Grazie Presidente, onorevoli senatori,
il prossimo Consiglio europeo, che è il terzo dal giuramento del Governo, ha nella sua agenda sfide prioritarie per l'Unione europea, sfide che sono state anche al centro del dibattito dell'ultimo Consiglio europeo straordinario lo scorso 9-10 febbraio: sfide come l'Ucraina, la competitività, il mercato unico, l'economia, l'energia, l'emigrazione.
In questa fase complessa per il sistema internazionale, l'Unione europea è probabilmente chiamata al compito più arduo degli ultimi decenni: garantire la sicurezza del nostro Continente di fronte alla minaccia rappresentata dalla guerra di aggressione russa verso l'Ucraina; proteggere e sostenere il nostro tessuto socio-economico rispetto all'impatto che da quella aggressione deriva; predisporsi ai cambiamenti radicali che potrebbero profilarsi negli equilibri globali. Tutto questo ovviamente nel rispetto e nel sostegno dei valori di democrazia e libertà che ispirano il nostro percorso, ma che questo tempo necessariamente ci ha insegnato, una volta di più, a non dare necessariamente per scontati.
L'Europa e l'intero Occidente sono chiamati a rispondere a questa grande sfida con visione, con strategia, con efficacia e con tempestività.
L'Italia, che ho l'onore di rappresentare nel Consiglio europeo, ha oggi tutte le carte in regola per recitare in Europa un ruolo da protagonista e non da comprimaria. È esattamente quello che intendiamo fare, forti della nostra storia, della nostra collocazione geostrategica, della stabilità delle nostre istituzioni e del nostro Governo e della forza delle nostre idee.
Un primo banco di prova è certamente rappresentato dal tema dell'immigrazione, tema a cui il nostro Governo ha ottenuto che venisse dedicata gran parte del Consiglio straordinario di febbraio. Noi siamo di fronte a un'emergenza che potrebbe diventare,  che sta diventando, strutturale. Questa definizione, che potrebbe sembrare un ossimoro, è invece la più realistica fotografia del contesto che attualmente ci circonda. Alla frontiera meridionale marittima dell'Europa noi stiamo assistendo a una pressione migratoria senza precedenti e anche la rotta marittima orientale, sebbene con numeri che sono oggi più contenuti, non è meno complicata da gestire, come ben dimostra la tragedia di Cutro. Come voi sapete, all'indomani di questa disgrazia, io ho scritto al Presidente della Commissione europea, al Presidente del Consiglio europeo, al Presidente di turno del Consiglio dell'Unione europea e agli altri leader europei per ribadire che noi non possiamo attendere oltre. Non possiamo aspettare inermi il prossimo naufragio, che è inevitabilmente un pericolo insito nei viaggi organizzati da criminali e scafisti senza scrupoli.
Le frontiere marittime dell'Italia sono frontiere dell'Europa e l'Europa è chiamata a difendere quelle frontiere, perché la posta in gioco è la vita e la dignità di tantissimi esseri umani, vittime di una tratta ignobile, e allo stesso tempo la sicurezza dell'intero continente.
Noi siamo di fronte ad organizzazioni criminali che lucrano sugli esseri umani. Vogliamo contrastare con forza questo traffico, come dimostrano i provvedimenti che abbiamo preso proprio in un Consiglio dei ministri che si è svolto a Cutro negli scorsi giorni. Fermare le partenze, collaborare con i principali Paesi di origine e transito dei migranti, aumentare i rimpatri, rendere efficienti i percorsi per la migrazione legale e la protezione umanitaria, dedicare risorse finanziarie che siano adeguate a questi obiettivi; sono queste le priorità che ci siamo dati e sono anche le priorità che abbiamo portato al tavolo dei leader europei.
Un ruolo chiave dovrà quindi averlo il rafforzamento della collaborazione con i principali Paesi di origine e di transito dei migranti, con risorse finanziarie adeguate agli obiettivi da raggiungere. Quante volte in quest'Aula abbiamo richiamato la risposta europea alla crisi migratoria del 2015 e l'onerosissimo accordo che ne derivò con la Turchia perché collaborasse a frenare i flussi lungo la rotta balcanica. Ecco io ritengo che pari attenzione e adeguati stanziamenti debbano oggi essere dedicati a contrastare i flussi irregolari lungo le rotte del Mediterraneo centrale e a creare nei Paesi di partenza alternative concrete alle migrazioni in termini di formazione, lavoro e sviluppo economico.
Perché lo voglio ribadire ancora una volta che prima di ogni ipotetico diritto di migrare, ogni essere umano ha il diritto di non essere costretto a migrare in cerca di una vita migliore.
Questo è esattamente l'aspetto che Europa e Occidente hanno, a nostro avviso, in questi anni colpevolmente trascurato.
Non solo; per lungo tempo, è capitato anche ai Governi precedenti spesso, l'Italia è stata rimproverata di non fare abbastanza per contrastare i cosiddetti movimenti secondari, cioè gli spostamenti di immigrati irregolari da uno Stato all'altro dell'Unione europea.
Al Consiglio europeo di febbraio noi abbiamo lavorato per ribaltare questa prospettiva secondo un ragionamento semplice e logico e, cioè, che c'è un modo solo per fermare i movimenti secondari ed è fermare, a monte, i movimenti primari e, quindi, le partenze irregolari.
Questo ragionamento comincia finalmente a fare breccia tra i nostri partner ed è per questo che io credo sia il momento di spingere con forza su un nuovo modello di gestione delle frontiere esterne, in particolar modo di quelle marittime, la cui specificità è stata finalmente riconosciuta grazie al lavoro e all'insistenza del Governo italiano. È frutto di questa stessa azione politica e diplomatica, recepita nelle conclusioni dell'ultimo Consiglio, la presentazione da parte della Commissione europea di un nuovo piano pluriennale di gestione delle frontiere esterne, con particolare attenzione proprio al Mediterraneo centrale. Il piano contiene affermazioni importanti, probabilmente impensabili fino a qualche mese fa, che sono state tradotte in una comunicazione e in una raccomandazione.
La comunicazione ha l'obiettivo di assicurare un quadro rafforzato di sorveglianza e controllo delle frontiere esterne dell'Unione attraverso un pieno ed efficace dispiegamento delle risorse operative di Frontex. È una scelta che io considero condivisibile, che fa finalmente giustizia dei tentativi di alcune famiglie politiche europee di indebolire e snaturare il mandato di Frontex. Il piano pone anche, per la prima volta in maniera compiuta, il principio del coinvolgimento degli Stati di bandiera delle navi ONG nelle operazioni SAR, che non possono e non devono più gravare esclusivamente sugli Stati di approdo. Gli Stati di bandiera, che finanziano le organizzazioni non governative, devono assumersi le responsabilità che il diritto del mare attribuisce loro.
La raccomandazione invece ha l'obiettivo di portare in tempi rapidi al mutuo riconoscimento tra i 27 Stati membri dei provvedimenti di espulsione degli immigrati irregolari, in modo che un ordine di allontanamento emesso dalle autorità italiane sia riconosciuto valido anche negli altri Stati e viceversa.
Questa impostazione, unita - come dicevo - al rafforzamento del ruolo di Frontex nel supportare gli Stati membri, vorrebbe portare a rendere finalmente effettive le procedure di rimpatrio degli irregolari: un tema che noi abbiamo posto con forza e che sta molto a cuore al Governo italiano. Sono certamente tutti passi che vanno nella giusta direzione e che segnano un cambio di paradigma rispetto alla narrazione che abbiamo conosciuto finora, ma voglio dire che non possiamo ancora dirci soddisfatti. Nel prossimo Consiglio europeo, la Presidenza svedese e la Commissione europea presenteranno lo stato di attuazione delle misure decise cinque settimane fa, tra cui alcune di quelle che ho citato, e l'Italia in quella sede intende ribadire che non c'è più un solo minuto da perdere.  Questo è il momento di agire: è ora di tradurre in fatti concreti quelle soluzioni, sulle quali il Consiglio europeo ha lavorato e ha trovato un accordo. Intendiamo vigilare affinché questo processo sia effettivo, rapido e incisivo, perché non vogliamo più piangere vittime innocenti nel Mediterraneo, perché non vogliamo più accettare che la selezione all'ingresso dell'Italia e dell'Europa la facciano gli scafisti e le mafie che li gestiscono, perché vogliamo un'immigrazione legale, regolamentata e compatibile e perché l'immigrazione illegale di massa penalizza soprattutto chi, scappando davvero dalla guerra e dalla violenza, avrebbe diritto alla protezione internazionale e spesso non trova aiuto, perché le quote di immigrazione possibili sono coperte da chi arriva illegalmente.
Di fronte a questa urgenza sono certa di avere con me la maggioranza degli italiani e mi auguro di avere con me anche la più ampia rappresentanza possibile delle forze parlamentari, anche di opposizione. Onorevoli colleghi, la battaglia politica, per chi ha idee credibili, si può efficacemente condurre senza dover dipingere il proprio avversario come un mostro. Anche nella più feroce polemica politica c'è, a mio avviso, un limite che non dovrebbe mai essere oltrepassato, il limite oltre il quale, per colpire un avversario, si mette in cattiva luce la Nazione intera, gettando ombre addirittura sugli uomini e le donne della nostra Guardia costiera e sulle nostre Forze dell'ordine, che invece dobbiamo ringraziare, perché da sola l'Italia si sta caricando un peso e una responsabilità, che dovrebbero essere condivisi anche da altri.  Alla fine addirittura si finisce con il danneggiare la posizione negoziale dell'Italia sui tavoli internazionali.  Lo dico da persona che non ha mai fatto mancare le proprie parole forti e la propria opposizione serrata ai governi che mi hanno preceduto. Colleghi, criticate ferocemente il Governo, criticate ferocemente me, le scelte che facciamo, i provvedimenti che prendiamo, le nostre eventuali mancanze, ma vi prego: fermatevi un secondo prima di danneggiare l'Italia, perché questo fa la differenza.
A questo proposito, per concludere il tema della migrazione e passare a quello geopolitico, in queste settimane ho visto molte polemiche su vari fronti, compresi su alcuni richiami che sono stati fatti e alcune attenzioni che sono state raccontate, sul ruolo che il conflitto in Ucraina può assumere nella destabilizzazione anche del continente africano. Credo invece che queste siano valutazioni sulle quali bisogna avere concentrazione e attenzione, perché abbiamo già visto come, a volte, i flussi migratori siano stati utilizzati come uno strumento di ricatto geopolitico: penso a quello che accadeva ai confini tra Polonia e Bielorussia, soltanto poche settimane prima dell'aggressione all'Ucraina.
Credo quindi che la particolare situazione geopolitica nella quale ci troviamo richieda un approccio molto approfondito alle materie che stiamo seguendo, e, come per la migrazione, l'unità dell'Unione europea è, a mio avviso, altrettanto indispensabile proprio di fronte alla guerra di aggressione russa all'Ucraina.
Come ho già ribadito molte volte, il popolo ucraino non sta difendendo solamente la propria terra; esso sta difendendo anche i valori di libertà e di democrazia sui quali si fonda la nostra civiltà, sui quali si fonda lo stesso progetto europeo. Sta difendendo le fondamenta stesse del diritto internazionale, senza il quale sostituiremmo la forza del diritto, al diritto del più forte: non esattamente una buona notizia, neanche per noi.
Pochi giorni dopo l'ultimo Consiglio europeo, come sapete, ho testimoniato personalmente, con la mia presenza a Kiev, il pieno sostegno italiano all'Ucraina e alla sua popolazione, in coerenza con l'impegno dell'Unione europea, della NATO e delle altre Nazioni vicine e affini. Un sostegno che sarà assicurato in ogni ambito: politico, umanitario, civile, militare e, finché sarà necessario, in coordinamento con i nostri partner e con i nostri alleati.
Continueremo a farlo senza badare all'impatto che queste scelte possono avere nel breve periodo sul gradimento, sul consenso della sottoscritta, del Governo, delle forze politiche di maggioranza. Continueremo a farlo semplicemente perché è giusto farlo sul piano dei valori e su quello della difesa dell'interesse nazionale.
L'aiuto militare all'Ucraina è necessario per garantire la legittima difesa di una Nazione aggredita, in linea con la Carta delle Nazioni Unite.
Abbiamo formalizzato un sesto pacchetto di aiuti con misure che rafforzano soprattutto le difese aeree. Che significa, signori? Proteggere la vita dei civili. Significa fornire uno scudo di fronte ai bombardamenti indiscriminati che attaccano infrastrutture vitali per la popolazione, sperando che il popolo ucraino si pieghi dopo essere stato privato di acqua, di luce o di riscaldamento.
In questo quadro voglio dire con franchezza che considero puerile la propaganda di chi racconta che l'Italia starebbe spendendo soldi per mandare armamenti in Ucraina sottraendoli di fatto alle tante necessità dei nostri concittadini. Questo è falso, e in quest'Aula lo sappiamo tutti.
L'Italia sta inviando all'Ucraina materiali e componenti già in suo possesso, che, per fortuna, noi non abbiamo necessità di utilizzare e che inviamo agli ucraini anche per prevenire la possibilità di doverli un giorno utilizzare noi. Inviamo armi all'Ucraina anche per poter tenere la guerra lontana dal resto d'Europa e da casa nostra.
Dunque, raccontare agli italiani che se non fornissimo le armi all'Ucraina si potrebbero aumentare le pensioni o si potrebbero tagliare le tasse è una menzogna che intendo chiamare con il suo nome.
Dico di più. Questo Governo, che, come sapete, è abituato a fare tutto ciò che considera giusto per difendere l'interesse nazionale dell'Italia, non ha mai fatto mistero - neanche quando eravamo all'opposizione, per quello che riguarda Fratelli d'Italia - di voler aumentare i propri stanziamenti in spese militari, come del resto hanno fatto i Governi precedenti un po' di soppiatto, senza, cioè, avere il coraggio di metterci la faccia.
Noi crediamo, invece, che su queste cose si debba mettere la faccia e non abbiamo paura di dire che rispettare gli impegni assunti è vitale per la nostra credibilità internazionale e per la nostra stessa sovranità nazionale, perché banalmente la libertà ha un prezzo e, se non sei in grado di difenderti, qualcun altro lo farà per te, ma non lo farà gratuitamente. Imporrà i suoi interessi anche a discapito dei tuoi, e non mi pare sia mai stato un grande affare per nessuno.
Sul piano geopolitico e diplomatico, le pressioni esercitate su Mosca dal nostro punto di vista sono fondamentali per assicurare il rispetto del diritto internazionale, ma lo sono ancora di più per creare le condizioni migliori per l'avvio di un percorso negoziale per il raggiungimento di una pace giusta; condizioni che finora non sono maturate, ma che dobbiamo ancora perseguire con tenacia, come stiamo facendo ogni giorno.
L'aggressione russa ha avuto anche ripercussioni sulla sicurezza alimentare globale, contribuendo alla fragilità dello scacchiere africano e mediterraneo, quindi anche ai flussi migratori illegali. Ribadisco pertanto che sosteniamo l'accordo sull'export di grano nel mar Nero che è appena stato rinnovato e crediamo sia centrale anche il tema della futura ricostruzione dell'Ucraina, sulla quale credo che il sistema Italia sia pronto a dare il suo contributo. A questo obiettivo lavoriamo anche con la Conferenza sulla ricostruzione che ospiteremo proprio a Roma il prossimo 26 aprile.
Naturalmente la situazione che stiamo vivendo ha un impatto molto forte anche sui temi economici che verranno affrontati nel Consiglio europeo di giovedì e venerdì prossimi. Rimane fondamentale l'obiettivo del rafforzamento della competitività e della produttività dell'economia europea, in stretta relazione con la doppia transizione digitale ed ecologica. Su quest'ultima vorrei fare un passaggio e provare a essere ancora una volta chiara. In questa fase geopolitica internazionale non ci sono soluzioni semplici. Per quanto riguarda noi, il processo verso un'economia verde deve essere sostenibile dal punto di vista sociale ed economico.  Per questo ci opponiamo a proposte come il regolamento sulle emissioni di anidride carbonica delle auto o la revisione della direttiva per l'efficientamento energetico degli edifici, perché, così come concepite, si traducono in una penalizzazione dei nostri cittadini e delle nostre imprese e rischiano di esporci a nuove dipendenze strategiche, proprio quando stanno andando in porto gli sforzi per liberarci dalla dipendenza dal gas russo.
Sul tema delle dipendenze la Commissione ha presentato proprio in questi giorni un Piano articolato e ambizioso sulle materie prime critiche, che si pone l'obiettivo di ridurre la dipendenza europea, particolarmente dalla Cina, diversificando i fornitori e rilanciando le capacità estrattive proprie. Il commissario Breton, nel presentare il Piano, ha dichiarato che in Europa abbiamo il 30-40 per cento di quasi la totalità dei minerali necessari al nostro fabbisogno interno ed evidentemente è arrivato il momento di dare i mezzi per estrarli e non accettare più che in Europa si consumi e basta, lasciando la produzione agli altri. Sono parole che sottoscrivo dalla prima all'ultima.  Non intendo soffermarmi e non mi soffermerò sul ritardo con cui l'Unione europea approccia questo tema dopo decenni in cui ha rinunciato a questa visione, finendo per consegnarsi a nuove dipendenze, il cui prezzo rischiamo di pagare in questi e nei prossimi mesi; né mi soffermo sul fatto che finalmente si arrivi a queste soluzioni dopo anni nei quali chi sottolineava che ci fosse questa necessità veniva, nella migliore delle ipotesi, definito come “autarchico”. Vorrei invece dire che il Governo italiano è pronto a fare la sua parte; è assolutamente convinto di dover fare la sua parte e che anche in questo caso un piano di tale ambizione necessita di un quadro finanziario e politico che sia chiaro e coerente. Sul piano finanziario è anche in questo caso necessario comprendere come finanziare queste misure con strumenti che ancora una volta non dovranno limitarsi solo a una maggiore flessibilità sugli aiuti di Stato, mentre sul piano politico questa ambizione chiama in causa gli stessi tempi e i modi della nostra duplice transizione: quanto più questa si accelera con target spesso di difficile raggiungimento, in assenza della necessaria diversificazione delle forniture, tanto più si aumenta la nostra dipendenza verso fornitori che oggi detengono quasi un monopolio sulle risorse necessarie ad alimentare la nostra transizione.
Porre questi problemi, come stiamo cercando di fare in queste settimane su alcuni importanti dossier del green deal, non vuol dire certo rinunciare agli obiettivi della sostenibilità ambientale; vuol dire invece rendere quegli obiettivi compatibili con la sostenibilità economica e sociale, da un lato, e con la piena sovranità politica ed economica, dall'altro lato.
In questo contesto, la strategia commerciale dell'Unione europea deve tenere in debita considerazione anche concetti come nearshoring e friendshoring, ossia rilocalizzazione di produzioni nei Paesi vicini o nei Paesi amici. È essenziale mantenere un approccio di ampio respiro e un pieno sostegno europeo che garantiscano parità di condizioni e pieno funzionamento del mercato unico. Questa priorità è ancor più valida anche alla luce del nuovo quadro temporaneo per gli aiuti di Stato, che non deve creare disparità e deve prevedere aiuti circoscritti e temporanei.
Anche il completamento dell'Unione del mercato dei capitali costituisce parte integrante della nostra risposta comune. Un mercato dei capitali europei integrato è fondamentale per facilitare gli investimenti privati e colmare le lacune di finanziamento della transizione verde e della transizione digitale. Le conclusioni dell'ultimo Consiglio europeo riconoscono, grazie anche all'impulso italiano, l'importanza della flessibilità sui fondi europei esistenti. È essenziale anche qui mantenere l'attenzione politica sull'attuazione concreta di queste priorità, a maggior ragione perché non c'è ancora consenso tra i ventisette Stati membri su una strategia a lungo termine di sostegno finanziario europeo alla competitività nella forma di un fondo per la sovranità europea volto a sostenere gli investimenti strategici, sostenuto fortemente anche dall'Italia.
La flessibilità necessaria sull'utilizzo dei fondi esistenti, PNRR compreso, si accompagna all'altro grande tema oggi sul tavolo, decisivo per l'Italia, che è la revisione del Patto di stabilità e crescita. C'è ancora del lavoro da fare per finalizzare la revisione, ma riteniamo fondamentale arrivare entro il 2023 a nuove regole per dotarsi di principi credibili, realistici e coerenti con la situazione post-Covid. Stabilità e crescita meritano finalmente un equilibrio effettivo. Abbiamo avuto un Patto di stabilità e crescita che negli anni passati era molto più attento al tema della stabilità; oggi abbiamo bisogno di attenzione al tema della crescita: questa deve essere la nostra priorità.
Le vecchie regole sarebbero oggi assolutamente irrealistiche e quelle nuove devono invece sostenere con efficacia i considerevoli investimenti pubblici necessari in questi anni in tutti i settori strategici, compresi l'ambiente, la difesa, la digitalizzazione. Il tempo dell'austerità è finito e il percorso di riequilibrio dei bilanci pubblici degli Stati maggiormente indebitati non dovrà sacrificare la dimensione dello sviluppo economico, non solo per evitare di colpire ulteriormente famiglie e imprese, ma perché la crescita economica stabile e duratura è anche l'unica vera garanzia di sostenibilità del debito pubblico.
Il Consiglio europeo affronterà nuovamente anche il tema della sicurezza energetica, con l'obiettivo principale di valutare l'efficacia delle azioni intraprese finora e di verificare lo stato di preparazione in vista del prossimo inverno. L'Italia, fin dal principio, ha sostenuto l'importanza di una risposta a ventisette, con strumenti e obiettivi comuni tesi a rafforzare il sistema energetico nel suo complesso; la diversificazione delle fonti, in particolare del gas naturale; la lotta contro la speculazione e le disfunzioni del mercato del gas, volta a ripristinare un livello di prezzi ragionevoli per famiglia e aziende europee; la riduzione della domanda energetica; l'accelerazione dello sviluppo e della diffusione delle rinnovabili; il rapido riempimento degli impianti di stoccaggio.
La decisione dell'Unione europea, fortemente lavorata e perseguita dall'Italia, di fissare un tetto massimo al prezzo del gas ha interrotto i fenomeni speculativi ai quali avevamo assistito nei mesi scorsi, con un enorme beneficio per le famiglie e le imprese italiane ed europee.
È in gran parte un merito dell'Italia che, una volta tanto, è riuscita a lavorare insieme a 360 gradi. Ed io penso che su questo tutti quanti dobbiamo essere fieri di noi.
Nelle conclusioni del Consiglio europeo vi sarà, infine, un riferimento allo sforzo europeo per le popolazioni colpite in Turchia e Siria dal recente terremoto. L'Italia, come sapete, ha prontamente risposto con l'invio di squadre di soccorso della Protezione civile e dei Vigili del fuoco, di beni e di contributi finanziari. Ha partecipato, ieri, alla Conferenza dei donatori, in uno spirito di vicinanza e solidarietà, nei confronti sia del popolo turco che di quello siriano. Continueremo, anche qui, a fare il nostro lavoro.
In conclusione, colleghi, la voce dell'Italia è e sarà sempre più una voce forte in Europa. È questo il mandato che abbiamo ricevuto dai cittadini ed è questo il mandato che intendiamo portare avanti nei prossimi cinque anni. L'Italia vuole tornare a essere una nazione protagonista nel contesto europeo, anche per fare la sua parte nel rafforzare e migliorare la casa comune europea. Questo è quanto intendo rappresentare al Consiglio europeo, ovviamente col sostegno del Parlamento italiano e con il mandato che ci darete oggi.
 
 
 
",2023-03-21,https://www.governo.it/it/articolo/consiglio-europeo-del-23-24-marzo-le-comunicazioni-al-senato/22144
Intervento del Presidente Meloni al XIX Congresso nazionale della CGIL,"Buongiorno a tutti.
Ringrazio il Segretario generale Maurizio Landini, ringrazio tutta la CGIL per l'invito. Ringrazio anche chi mi contesta, in alcuni casi anche con slogan, che ho letto dalle agenzie, efficaci: ""pensati sgradita"", slogan efficace, anche se non sapevo che Chiara Ferragni fosse una metalmeccanica.
Questo è un appuntamento al quale io non ho voluto rinunciare. E non ho voluto rinunciare, banalmente, in segno di rispetto per un sindacato che è la più antica organizzazione del lavoro della nostra Nazione. 
E in coerenza con un percorso di ascolto, di confronto - condivido le parole del segretario Landini - che il governo ha inteso inaugurare e che intende portare avanti.
Questo vostro congresso nazionale è un esercizio di democrazia, un esercizio di partecipazione, che non può lasciare indifferente chi ha responsabilità decisionali a livello politico, come me. E chi come me, aggiungo, provenendo da una lunga esperienza politica, sa anche quanto queste occasioni tengano vivo, dinamico, qualsiasi movimento. 
Questa mia presenza ha fatto discutere oggi. Ho letto alcune ricostruzioni che, confesso, mi hanno divertito, in forza delle quali si riteneva che, dopo aver confermato la mia presenza, avrei messo in discussione quella stessa presenza per il timore delle contestazioni, per il timore di essere fischiata. Signori, io vengo fischiata più o meno da quando avevo 16 anni. Sono 30 anni che qualcuno mi fischia, sono ""cavaliere al merito"" di questa materia. Per cui non mi sottraggo a un contesto sapendo che è un contesto difficile. Non mi spaventa. 
Però è molto più profonda la ragione per la quale ho deciso di essere qui oggi. Perché oggi non è un giorno come gli altri. Oggi è il 17 marzo, è la festa dell'Unità nazionale e il giorno in cui si celebra la nascita statutaria della nostra Nazione. E la mia presenza oggi non esprime solo la volontà di colmare quel vuoto - che ho scoperto nel corso di questi giorni - che vede da 27 anni l'assenza del Capo del governo al Congresso della CGIL.
Era ""normale"" che fosse il Presidente del Consiglio idealmente più lontano dalla platea che ho di fronte a essere qui dopo 27 anni? Io penso di sì. Perché con questa presenza, con questo confronto, con questo dibattito, credo che noi oggi possiamo autenticamente tentare di celebrare l'Unità nazionale. 
Perché vedete l'unità non è annullare la contrapposizione. La contrapposizione ha un ruolo positivo, addirittura ha un ruolo educativo per qualsiasi comunità. L'unità è un'altra cosa. L'unità è l'interesse superiore. L'unità è il comune destino che dà un senso alla contrapposizione. Io voglio credere che tutti noi, indipendentemente dalla visione del mondo della quale siamo portatori, se il nostro cuore è sincero, lavoriamo tutti, secondo le nostre differenti condizioni, con lo stesso obiettivo che è il bene della nostra Nazione. 
E allora, se lo spirito è questo, il confronto è necessario, fondamentale, inevitabile e utile. 
Lo voglio dire con le parole di Argentina Altobelli, figlia del Risorgimento, madre della CGIL, donna anticonformista per il suo modo non di apparire come spesso accade oggi, ma per il suo modo di essere. Diceva: ""La mia vita di donna politica è stata guidata dall'amore verso l'umanità, da un orientamento sincero e profondo del pensiero della coscienza"". Se questo è l'approccio, ci sono ottime ragioni per confrontarsi con la schiettezza, con la forza delle idee che ciascuno di noi ha e rivendica legittimamente. 
Detto questo, ho letto la relazione del Segretario Landini. A monte ho da dire due cose. I complimenti, soprattutto per la resistenza, anche la tempra di polmoni e di corde vocali: il Segretario Landini confessava di aver parlato per oltre due ore senza neanche bere un bicchiere d'acqua, io non sarei stata in grado. La seconda cosa che ho da dire è che sono contenta di leggere dalla relazione che la CGIL non è un sindacato di opposizione, perché verrebbe da dire “figuriamoci se lo fosse”, nel senso che, in oltre due ore di relazione, non ho praticamente trovato nulla di quello che il governo ha fatto finora su cui la CGIL sia d'accordo, salvo un riferimento al Patto per la terza età. 
Ora io non mi permetterò da ospite di parlare due ore in questa manifestazione e quindi non ho il tempo per controbattere alle molte tesi che ovviamente non condivido, e cercherò di concentrare questo intervento sui temi del lavoro e dei diritti dei lavoratori, che sono ovviamente le materie più centrali per un sindacato. 
Dunque, partiamo da un dato, anche se voi lo conoscete meglio di me: l'Italia fa registrare un tasso di occupazione storicamente basso e decisamente al di sotto della media europea. Nel 2021 secondo Eurostat è stato pari al 58,2%, oltre 10 punti in meno rispetto alla media europea, con un gap che di anno in anno continua ad aumentare. 
La situazione peggiora ulteriormente considerando l'occupazione femminile che nel 2021 non ha raggiunto il 50%, quindi 14 punti in meno sotto la media europea. I salari dei lavoratori italiani sono praticamente bloccati da oltre 30 anni. Il dato scioccante è che l'Italia è l'unico Paese dell'Unione europea che ha salari più bassi rispetto al 1990, quando per intenderci non avevamo neanche i telefonini. Mentre in altre Nazioni, come la Germania e la Francia, ci sono stati incrementi anche del 30%. Significa che c'è un'emergenza, come dice il Segretario Landini? Sì. Significa che le ricette utilizzate finora hanno funzionato? Temo di no. Significa che bisogna immaginare una strada nuova? Io penso di sì. 
La strada che non è mai stata intrapresa finora è quella di puntare tutto sulla crescita economica. Perché vedete, noi veniamo da un mondo nel quale spesso ci si è detto che la povertà si poteva abolire con un decreto, che il lavoro si poteva creare per decreto. Oggi ci si dice che per legge si possono garantire salari adeguati. Ma se fosse così, allora dovrebbe essere lo Stato a creare ricchezza, mentre le cose non stanno così e purtroppo noi lo abbiamo visto, perché nonostante i decreti la povertà non è stata abolita, anzi è aumentata. 
La ricchezza la creano le aziende con i loro lavoratori. Quello che compete allo Stato è immaginare regole giuste e redistribuire la parte di ricchezza che gli compete. E se questa è la verità, allora la sfida è mettere quelle aziende e quei lavoratori nella condizione migliore per creare una ricchezza che inevitabilmente si riverbererà su tutti. 
Per favorire la crescita occupazionale e per aumentare le retribuzioni, io credo che la base sia far ripartire l'economia, sostenere il sistema produttivo, restituire all'Italia anche un po' di sana fiducia in se stessa, liberare le sue energie migliori.
È esattamente la visione che sta, ad esempio, alla base della riforma fiscale che ieri il Consiglio dei Ministri ha approvato con una legge delega che a mio avviso è stata un po' frettolosamente bocciata da alcuni.
Noi lavoriamo per consegnare agli italiani una riforma complessiva del sistema fiscale che migliori l’efficienza della struttura delle imposte, che riduca il carico fiscale, che contrasti adeguatamente l’evasione fiscale con un tax gap che è stabilmente intorno ai 100 miliardi di euro nonostante gli interventi che si sono succeduti nel tempo.
Una riforma che semplifichi gli adempimenti a carico dei contribuenti, che crei un nuovo rapporto di fiducia tra lo Stato e il contribuente. Vogliamo in sostanza usare la leva fiscale come strumento base di promozione alla crescita economica.
È una riforma a mio avviso che guarda con molta attenzione al lavoro, con interventi a favore dei redditi particolarmente medio bassi, con importanti novità per i lavoratori dipendenti e, poiché ne parlo qui per la prima volta perché è stata per l’appunto approvata ieri, vi offro volentieri qualche elemento in più degli obiettivi che ci diamo con la riforma fiscale.
Primo. Una diminuzione progressiva delle aliquote Irpef, che non vuol dire far venire meno la progressività che rimane ma, nella nostra idea, significa ad esempio ampliare sensibilmente lo scaglione di chi rientra nella prima aliquota quella più bassa, per ricomprendere al suo interno molti lavoratori dipendenti.
Secondo. L'introduzione anche per i lavoratori dipendenti come abbiamo fatto per gli autonomi di una tassa piatta agevolata sugli incrementi di salario rispetto agli anni o all'anno precedente: una sostanziale introduzione del riconoscimento del principio del merito perché, per come la vedo io, il merito è l'unico, solo, vero ascensore sociale che esista - chiaramente se accompagnato da pari condizioni di partenza di eguaglianza nel punto di partenza. Penso che sia giusto riconoscere il valore di chi in un momento difficile si rimbocca le maniche, produce di più, lavora di più.
Terzo. Vogliamo rendere interamente deducibili per lavoratori e datori di lavoro benefici come trasporto pubblico, istruzione, asilo nido, che vengono dati ai lavoratori dipendenti e vogliamo elevare il tetto di quello che si chiama fringe benefit - ma secondo me si chiama beneficio marginale - e renderlo monetizzabile in determinate circostanze, ad esempio nel caso della nascita di un figlio. 
Quarto. Vogliamo che i contributi del lavoratore agli enti bilaterali siano deducibili e vogliamo detassare le iniziative di solidarietà degli enti bilaterali stessi a favore dei lavoratori. 
Quinto. Vogliamo allineare i lavoratori dipendenti ai pensionati sulla no tax area sul livello più alto che attualmente è quello dei pensionati.
Sesto. Vogliamo abbassare gradualmente l'Ires, intervento che si rende necessario nel momento in cui entrerà in vigore la Global minimum Tax al 15%, chiaramente per non penalizzare la competitività delle nostre imprese a livello globale ma non per tutte le società. Noi vogliamo abbassarla per quelle che investono e assumono a tempo indeterminato in Italia, mentre quelle che fanno elevati ricavi senza creare ricchezza e occupazione in Italia possono continuare a pagare il 24%. Il principio che io vorrei cercare di realizzare, che il Governo vorrebbe cercare di realizzare, è più assumi meno tasse paghi.
Settimo. Vogliamo un rapporto completamente diverso tra fisco e contribuente. Un rapporto che offra al contribuente, oltre alla necessaria semplificazione dei processi, maggiori garanzie contro uno Stato che molto spesso è sembrato vessatorio. Questo non significa tollerare l’evasione fiscale, come ho sentito dire, perché noi metteremo finalmente in rete le banche dati per combattere l’evasione, significa però non confondere l’evasione fiscale con la caccia al gettito che molto spesso lo Stato italiano ha fatto negli ultimi anni.
Insomma, anche la riforma fiscale è una riforma che si concentra soprattutto sui più fragili, sul ceto medio, come abbiamo già fatto con la Legge di Bilancio con la quale il Governo, pur con le limitate risorse che aveva a disposizione soprattutto a causa del caro energia, ha voluto dare un segnale particolarmente ai redditi più bassi con interventi a tutela del potere di acquisto di famiglia e lavoratori, con l'innalzamento delle pensioni più basse, con il rinnovo del taglio di due punti percentuali del cuneo fiscale - che il precedente governo aveva previsto terminasse lo scorso 31 dicembre - e con l'aggiunta di un ulteriore taglio del cuneo fiscale particolarmente sui salari più bassi.
Così come ieri abbiamo raggiunto un altro importante obiettivo - confido che su questo saremo d'accordo - modificando la destinazione di 300 milioni di euro che erano destinati a progetti vari per offrire il più significativo aumento di stipendio per un milione e duecentomila dipendenti della scuola per dare una prima risposta di dignità a lavoratori fondamentali del nostro sistema che hanno oggettivamente dei salari inadeguati. 
Sono scelte che rivendichiamo con orgoglio, consapevoli del fatto che si tratta dei primi passi verso l'obiettivo di garantire retribuzioni dignitose, retribuzioni che siano adeguate al lavoro svolto e al contesto socio-economico nel quale ci troviamo.
Voglio ribadire anche a voi con la stessa chiarezza, come ho già fatto in Parlamento qualche giorno fa, che per raggiungere questo obiettivo in una Nazione come l'Italia caratterizzata da una elevata copertura della contrattazione collettiva e da un elevato tasso di lavoro irregolare, io credo che l'introduzione del salario minimo legale non sia la strada più efficace, per una ragione semplice perché io temo il rischio che la fissazione per legge di un salario minimo diventi non una tutela aggiuntiva rispetto a quelle garantite dalla contrattazione collettiva, ma una tutela sostitutiva e questo - per come la vedo io - finirebbe per fare un altro grande favore alle grandi concentrazioni economiche che hanno come obiettivo quello di rivedere al ribasso i diritti dei lavoratori.
Io credo che la strada più efficace sia estendere i contratti collettivi ai settori non coperti, allargando così la platea dei tutelati, combattere i contratti pirata, potenziare l'attività di contrasto al lavoro irregolare, intervenire per ridurre il carico fiscale sul lavoro, perché il nostro obiettivo di legislatura rimane un taglio del cuneo fiscale decisamente più significativo di quello che vediamo oggi.
E a proposito dell’allargamento della platea dei tutelati, il Segretario Landini ha affermato nella sua relazione che il sindacato deve aprirsi e allargare la rappresentanza a tutte le forme di lavoro –subordinato, autonomo, partite IVA -, che bisogna affermare, in sostanza, il principio “stesso lavoro, stessi diritti”. Sono d'accordo, sono d'accordo da sempre. Da sempre penso che il lavoro sia lavoro a prescindere dal contratto, che non ci debbano essere lavoratori di serie A e lavoratori di serie B, lavoratori che meritano la tutela sindacale e altri che invece non la meritano. 
E allora forse uno dei grandi temi sui quali possiamo provare a lavorare insieme è un sistema di ammortizzatori sociali universale che tuteli nello stesso modo chi perde il posto di lavoro, sia questo dipendente, autonomo o cosiddetto atipico, cioè dare a tutti le migliori garanzie possibili ma che siano le stesse, non costruire una cittadella di garantiti impermeabile a chi rimane fuori.
L’attenzione a tutte le forme di lavoro era la grande sfida anche della Legge Biagi, lo voglio ricordare perché tra due giorni ricorrerà l'anniversario dell'assassinio da parte delle Brigate Rosse di Marco Biagi, di un uomo che ha pagato con la vita il suo contributo per riformare il mondo del lavoro, nello stesso agone nel quale tutti voi siete quotidianamente impegnati. 
E lo dico qui perché il sindacato è sempre stato impegnato nella lotta al terrorismo politico 
e ha per questo anche pagato un prezzo molto caro lungo la sua storia. 
Noi pensavamo che il tempo della contrapposizione ideologica, feroce, fosse dietro le nostre spalle, invece in questi mesi, purtroppo, a me pare che siano sempre più frequenti i segnali di un ritorno alla violenza politica: lo abbiamo visto con l'inaccettabile assalto da parte di esponenti di estrema destra alla sede della CGIL, lo ritroviamo nelle minacce di movimenti anarchici che si rifanno alle Brigate Rosse. Penso che sia importante, penso che sia necessario che tutte le forze politiche, i sindacati, i corpi intermedi combattano insieme contro questa deriva, senza eccezioni, senza tentennamenti, perché la crisi sociale non ci aiuta e non ci aiuta neanche la crisi di una politica che è sempre tentata dalla strada facile di inseguire l'umore piuttosto che di indicare una rotta assumendosene le responsabilità. 
È certamente compito di qualsiasi governo assumersi la responsabilità di operare delle scelte ed è quello che noi abbiamo tentato di fare, è quello che cerchiamo di fare ogni giorno, è quello che abbiamo ad esempio tentato di fare, nonostante le critiche, anche del sindacato, quando abbiamo deciso quella che io considero una doverosa abolizione del reddito di cittadinanza per chi è in grado di lavorare. Voglio rispondere al Segretario Landini che nella sua relazione chiedeva provocatoriamente “che gli hanno fatto i poveri al governo?”. Non ci hanno fatto niente, è esattamente per questo che non vogliamo mantenerli nella loro condizione di povertà come purtroppo ha fatto il reddito di cittadinanza. È per questo che vogliamo offrire loro la possibilità di uscire da quella condizione e l'unico modo che io conosco per uscire da quella condizione è il lavoro.
Voglio farla anche io una domanda. Atteso che neanche nell'idea iniziale del MoVimento 5 Stelle il reddito di cittadinanza era stato previsto come una specie di vitalizio - era previsto come uno strumento transitorio -, c'è gente che l'ha preso per tre anni e che oggi si ritrova esattamente nella condizione di partenza. La domanda che ho da fare è: un ragazzo di 30 anni che prende il reddito di cittadinanza per 3 anni, senza per questo e attraverso questo strumento transitorio migliorare la sua condizione formativa, migliorare la sua condizione di lavoro, a 33 anni - dopo tre anni - è più ricco o è più povero? 
Vedete, il reddito di cittadinanza è una misura che ha fallito gli obiettivi per i quali era nata perché c'era a monte un errore, dal mio punto di vista. E quell'errore era mettere nello stesso calderone chi poteva lavorare e chi non poteva farlo, offrendo a tutti la stessa risposta, sovrapponendo e confondendo gli strumenti di contrasto alla povertà, gli strumenti di assistenza, con le politiche attive del lavoro, con il risultato di disincentivare l'offerta di lavoro e di favorire il lavoro irregolare.
E guardate, io sinceramente penso che non esista platea più adeguata per dirlo, ma io non credo che chi è in grado di lavorare debba essere mantenuto dallo Stato con i proventi delle tasse di chi lavora duramente percependo spesso poco più di chi prende il reddito di cittadinanza. Credo che la strada sia un'altra. Anche qui, noi intendiamo continuare a tutelare chi non è in grado di lavorare - pensionati in difficoltà, famiglie prive di reddito con minori a carico, over 60 che hanno perso il lavoro, invalidi -, ma per chi può lavorare la soluzione è proporre posti di lavoro dignitosi - ed è quello a cui stiamo lavorando per fare - o inserire queste persone in percorsi di formazione, anche con un minimo di retribuzione durante la formazione, in settori nei quali è richiesta la manodopera. 
E  io confido che sempre di più nei prossimi mesi e nei prossimi anni possano aprirsi opportunità anche in settori nuovi che siano legati a chiare scelte strategiche di sviluppo che stiamo cercando di mettere in campo perché, anche qui sono d'accordo con Landini quando dice che c'è stata in passato un'assenza di chiare scelte di politica industriale e una mancanza di visione che inevitabilmente ha frenato la nostra crescita economica e che ha reso l'Italia troppo dipendente all'estero in molti settori che erano anche strategici. 
Noi stiamo cercando di invertire questa tendenza, con indirizzi il più possibile chiari su quali debba essere il ruolo di questa Nazione nell'attuale contesto globale. Penso al lavoro che stiamo facendo, ne abbiamo parlato in uno dei nostri incontri con la CGIL, per realizzare l'obiettivo di trasformare l'Italia nell’Hub di approvvigionamento energetico d'Europa, investendo nel Mediterraneo allargato, particolarmente con quello che chiamiamo Piano Mattei, un modello di cooperazione non predatoria per creare catene del valore prossime e per aiutare i Paesi africani a vivere bene anche grazie alle risorse delle quali dispongono. Perché questa rimane a mio avviso la più seria, strutturale e umana risposta anche al tema delle migrazioni.
Ma se in passato non c'è stata una chiara scelta di politica industriale, io penso sia accaduto anche perché una politica che aveva un orizzonte breve non aveva interesse ad andare con lo sguardo oltre quell'orizzonte. Una politica industriale di lungo periodo non può essere accompagnata da governi che durano qualche mese, mi pare che questo sia evidente a tutti. E noi non ci rendiamo conto di quanto abbiamo pagato in questi anni la nostra instabilità politica, quanto abbiamo pagato in termini di affidabilità a livello internazionale, di credibilità verso chi voleva magari investire da noi, in termini di concentrazione delle energie e delle risorse su grandi obiettivi strategici. 
E questa è la ragione per la quale io continuo a essere certa che una riforma in senso presidenzialista, o comunque un'elezione diretta del vertice dell'esecutivo nelle forme che il Parlamento riterrà, sia per rispetto della volontà popolare e quindi per rapporto completamente diverso tra i cittadini e le istituzioni, ma anche per stabilità, una delle più potenti misure di sviluppo che possiamo immaginare per questa Nazione.
Tra i temi trattati dal Segretario Landini nella sua relazione ce ne sono diversi che stanno particolarmente a cuore al governo.
La dignità degli anziani. Abbiamo varato, come è stato ricordato, il “Patto per la terza età”, un disegno di legge delega che pone le basi di una riforma strutturale delle politiche in favore degli anziani e contro la loro marginalizzazione, contro la loro solitudine. È stata approvata in uno dei due rami del Parlamento senza alcun voto contrario e il nostro obiettivo è approvarla definitivamente entro il 31 marzo. Sono d'accordo sul fatto che vada accompagnata da risorse adeguate.
C'è poi il tema della natalità, i cui i dati ci raccontano che noi stiamo affrontando non un inverno demografico, noi siamo affrontando una glaciazione demografica. E per affrontare questo problema, che è il nostro PIL demografico, che sono gli anni di futuro che abbiamo davanti, che è un tema di welfare, come voi sapete benissimo, perché con una popolazione che continua a invecchiare noi rischiamo di avere sempre più persone da mantenere e sempre meno persone che lavorano per mantenerle, io penso che la sfida sia quella di un piano imponente, economico ma anche culturale, per rilanciare la centralità della famiglia, che è elemento fondamentale nella creazione di ogni società, partendo proprio dal sostegno al lavoro femminile, dall'incentivo alle imprese che assumono donne, che assumono neomamme, dal sostegno agli strumenti di conciliazione dei tempi casa-lavoro e da una tassazione che torni a tenere conto della composizione del nucleo familiare. 
Così come credo che vada data una risposta forte all'aspirazione delle giovani coppie a mettere su famiglia, anche aiutandole ad acquistare casa. Anche qui sulla legge di bilancio noi abbiamo voluto dare alcuni primi segnali: penso all'aumento del 50% dell'assegno unico per i figli per il primo anno e per i primi tre anni per le famiglie numerose; penso a un primo intervento che abbiamo realizzato sul tema del congedo parentale; penso alla scelta di rinnovare gli interventi agevolativi in favore delle coppie per l'acquisto della prima casa; penso anche alla scelta che abbiamo fatto - non so perché nessuno ci avesse pensato prima - di prevedere il diritto per chiunque abbia un mutuo a tasso variabile di convertirlo in mutuo a tasso fisso. 
C'è certo ancora moltissimo da fare, ma su questo la nostra concentrazione è massima, come lo è in tema di contrasto alla violenza contro le donne – anche altro tema che è stato richiamato dal Segretario Landini -, una piaga che è molto, molto lontana purtroppo dall'essere sconfitta.
Sono temi sui quali le Istituzioni, la politica, il sindacato dovrebbero fare gioco di squadra. Io sono pronta - lo ribadisco - a fare la mia parte. Su alcune cose anzi sarà più facile trovare condivisione, su molte altre sarà - immagino - parecchio difficile, ma questo non vuol dire che non si debba tentare. 
All'esito di un confronto con i Ministri ieri, io ho contato oltre 20 incontri del governo con i sindacati in 20 settimane di governo. A differenza del Segretario Landini io non considero finto questo confronto, altrimenti non avrei alcuna ragione di perderci tempo. Lo considero produttivo. Lo considero produttivo anche quando non siamo d'accordo, banalmente perché, come dicevo in apertura - e concludo -, se il nostro approccio è sincero io posso sempre imparare anche da chi è molto distante da me. Bisogna avere l'umiltà di non partire da un pregiudizio, e io non intendo partire da alcun pregiudizio, banalmente perché mia responsabilità rappresentare tutti gli italiani.
Allora nel giorno dell'Unità d'Italia, nel giorno della Costituzione, dell'inno, della bandiera, io voglio dire: rivendicate senza sconti le vostre istanze nei confronti del governo. A volte saremo d’accordo, riusciremo a fare cose insieme, a volte non saremo d’accordo, ma io vi garantisco che quelle istanze troveranno sempre un ascolto serio e privo di pregiudizi, perché questo è l’impegno che mi sono presa nei confronti di tutti gli italiani ed è l’impegno, uno dei tanti, che intendo portare avanti.
Grazie.
 
",2023-03-17,https://www.governo.it/it/articolo/intervento-del-presidente-meloni-al-xix-congresso-nazionale-della-cgil/22126
Intervento del Presidente Meloni alla presentazione del libro di Padre Antonio Spadaro,"Buonasera a tutti.
Grazie a Padre Spadaro per l’invito. Il mio saluto a Sua Eminenza il Cardinale Parolin, che nella sua relazione mi ha offerto molti spunti estremamente interessanti, illuminanti per molti versi. Ringrazio e saluto tutte le autorità civili e religiose intervenute. Ringrazio e saluto gli Ambasciatori, i colleghi della stampa, tutti gli intervenuti.
Dieci anni fa, esattamente a quest'ora, Jorge Mario Bergoglio veniva eletto Papa e quando si affacciava su Piazza San Pietro dalla Loggia delle Benedizioni, annunciando che avrebbe assunto il nome di Francesco, lui pronunciava una frase che secondo me era la più efficace delle presentazioni di quello che sarebbe stato il suo pontificato.
Dice Papa Francesco: “Sapete che è dovere del Conclave dare un Vescovo a Roma. Pare che stavolta i miei fratelli siano andati a prenderlo quasi alla fine del mondo”. E con queste parole Papa Francesco ci dà un’anticipazione, se lo riguardiamo adesso a dieci anni di distanza, di quello che sarebbe stato forse il tratto più distintivo del suo pontificato, per come io lo leggo e per come Padre Spadaro mi ha aiutato a rimettere insieme i pezzi di questo mosaico. Il suo tratto più marcato è proprio l'attenzione ai luoghi e ai popoli lontani, alle periferie, alle periferie fisiche e alle periferie esistenziali. 
Ed io davvero voglio ringraziare Padre Spadaro perché questo testo con il quale lui ha ricostruito questo lavoro, lui lo chiama Atlante, in effetti è qualcosa quasi di didattico, che aiuta proprio con le mappe e con il racconto a rimettere insieme un quadro che oggi è molto chiaro di questo Pontefice, e io credo davvero che ci offra degli spunti.
Chiaramente non è nel mio ruolo, e forse neanche nelle mie possibilità, interpretare il pontificato di Papa Francesco e fare un lavoro che Sua Eminenza il Cardinale Parolin ha già fatto egregiamente, quello che io credo sia il mio compito in questa serata è cercare di capire come interpreto alcuni elementi e alcuni insegnamenti che da questo Pontefice sono arrivati nel lavoro che mi trovo a fare tutti i giorni.
Allora parto da un elemento che a me ha particolarmente colpito di Papa Francesco e dei tratti che ne riprende Padre Spadaro, partendo da un elemento che non può non rinfrancare chi come me si trova a guidare una Nazione come l'Italia, forse nel suo momento più complesso dalla fine dell'ultimo conflitto mondiale.
Delle volte, e lo dico particolarmente in questi giorni, cerchi di affrontare un problema e se ne apre un altro che è ancora più grande e, davvero, diventa un po' complesso. Io da questo punto di vista sicuramente non sono stata fortunata se vogliamo, però poi la lettura che ne dà Papa Francesco è una lettura che io ho trovato straordinaria e riguarda proprio il tema della crisi.
Secondo il Pontefice la crisi di per sé non è negativa, e per la verità noi dovremmo già saperlo perché basta andare all’etimologia della parola crisi. La parola crisi viene dal greco Krisis, scelta, da Krinò, distinguere. Padre Spadaro ne fa una un'immagine straordinaria, dice che “la crisi richiede quel tipico lavoro di setaccio che pulisce il chicco di grano dopo la mietitura”. Quel lavoro di scegliere, separando il chicco buono, il chicco pulito dalle sue scorie, è fondamentale per poi macinare il grano e per fare con quel grano farina e pane.
La crisi è un momento per liberarsi dalle scorie. La crisi è anche un'occasione. Perché? Perché la crisi costringe a scegliere. È una cosa che la politica spesso non ha fatto. È una cosa che, quando la situazione è più tranquilla, la politica può rinviare e l'Italia questo oggi lo sta pagando perché noi lo abbiamo visto in passato: questa è una Nazione che non ha avuto una visione industriale. Eravamo nella globalizzazione, abbiamo scelto quale fosse il nostro ruolo nella globalizzazione?  Quale fosse il nostro ruolo come potenza industriale, quali dovessero essere le nostre specificità, su cosa puntare, qual era la nostra forza? No, non l'abbiamo scelto. Abbiamo fatto delle chiare scelte di politica economica con le poche risorse delle quali disponevamo? Molto spesso no, molto spesso ci si è limitati a mettere insieme le rivendicazioni dei partiti che componevano la maggioranza di turno e cercare di accontentare un po' tutti, senza porsi il problema di capire se questo poi avesse un quadro d'insieme.
Perché nella politica economica le cose funzionano se persegui una linea, altrimenti rischi di spendere molte risorse per risultati che purtroppo non sono adeguati alle risorse che stai spendendo. Non un'idea chiara su quali fossero le priorità sulle quali bisognasse investire, delle volte anche sulla politica estera abbiamo avuto delle posizioni altalenanti. È possibile che fosse più redditizio sul piano del consenso. Non scegliere è sicuramente più redditizio nella misura in cui quando scegli, sempre, c'è qualcuno che rimane deluso e quindi finché si è potuto fare si è fatto.
Oggi noi siamo in una situazione nella quale la politica questo non se lo può più permettere e, nella difficoltà della realtà che ogni giorno ci troviamo ad affrontare ringrazio Dio per questo, cioè della possibilità di essere costretta a fare delle scelte, anche scontentando qualcuno - che è una cosa che ho messo in conto e che si deve mettere in conto -, ma con la possibilità di dare a questa Nazione un'idea di politica industriale, economica, un'idea di priorità sulle quali bisogna concentrare le poche risorse delle quali si dispone, un'idea di quale debba essere il futuro per le Istituzioni di questa Nazione, una scelta per le sue principali riforme. Non è una cosa facile, però il fatto di essere costretta a farlo, di non avere scelta, alleggerisce la mia coscienza. 
Ripeto: molto spesso tutto questo non aiuta sul consenso. Io ho visto quando noi abbiamo fatto la scelta, sicuramente dolorosa, di non prorogare lo sconto sulle accise della benzina, è stata molto contestata, è stata molto discussa, ma era una scelta. Noi avevamo 40 miliardi, 30 erano sulle bollette, rimanevano 10 miliardi, avevamo due scelte: continuare a scontare le accise sulla benzina, che era un provvedimento che impattava su tutti alla stessa maniera e i dati dicono che quasi il 70% va a beneficio delle fasce più alte, oppure prendere quei 10 miliardi e concentrarli sulle fasce che erano maggiormente in difficoltà. Abbiamo fatto la seconda di queste scelte. Oggi io rivendico quella scelta, perché farne un'altra probabilmente sì, avrebbe aiutato tutti e quindi avrebbe avuto maggiore consenso, ma non era la scelta giusta in quel contesto. E io credo che la politica si debba assumere la responsabilità di dire anche no, quando c'è da dire di no. 
Così come sulla politica strategica di questa Nazione noi, ad esempio, partendo da un fatto di crisi e da un elemento di crisi, stiamo cercando di trasformare quella che è una crisi in una opportunità. La crisi energetica. Oggi l'Europa ha un problema di approvvigionamento energetico, l'Italia in quella difficoltà ha un vantaggio che è la nostra posizione geo-strategica. L'Italia è una piattaforma nel Mediterraneo, può essere la porta d'ingresso dell'energia europea. E questo significa fare diverse cose: significa lavorare sulla sicurezza energetica italiana ed europea e significa fare cooperazione, particolarmente con i Paesi del Mediterraneo, con i Paesi africani. 
È una materia sulla quale io lavoro, come avete visto, da diverso tempo, e qui trovo un altro elemento illuminante della parola di Papa Francesco che ricordava anche Sua Eminenza il Cardinale Parolin, che è il tema di considerare la Misericordia il fulcro dell'azione politica. Come fa una categoria filosofica come la Misericordia entrare in un discorso così concreto, che a volte ha anche bisogno di andare avanti molto velocemente come la Geopolitica? Questo è molto interessante. La lettura che ne do e che ne ho dato è proprio nel tema di un approccio non predatorio della cooperazione allo sviluppo. 
Non è un caso che questo nostro lavoro di Italia come capofila di un discorso, che secondo me deve essere europeo nel rapporto con l'Africa, fondato soprattutto sul tema della produzione energetica, noi l'abbiamo definito Piano Mattei per l'Africa. Abbiamo preso l'esempio di un uomo che quando faceva cooperazione allo sviluppo con i Paesi non arrivava per togliere e portare via, arrivava per lasciare qualcosa. 
La cooperazione è cooperazione solamente se si fa da pari a pari, ma non è sempre la cooperazione che noi abbiamo visto. Non è sempre la cooperazione che noi abbiamo visto soprattutto nei confronti dell’Africa perché, diciamoci la verità, l’Africa non è un continente povero di materie prime, di possibilità, di ricchezze naturali. È un continente sfruttato. 
E allora l'approccio che secondo me noi dobbiamo cercare di realizzare, è un approccio nel quale noi abbiamo sicuramente un interesse e l'interesse è la produzione energetica - mix energetico, diversificare le fonti dalle rinnovabili all'idrogeno verde, qualsiasi strumento per noi è interessante -, ma quella produzione con i nostri investimenti, con il nostro know-how, con la nostra formazione, può produrre in Africa ricchezza. Non vuol dire arrivare ed estrarre l’oro per portarlo via senza magari lasciare niente, vuol dire lasciare su quei territori strumenti, investimenti, lavoro.
Io ho incontrato in questi anni molti africani e molti di loro - quasi tutti - mi hanno detto: “Guarda che noi non vogliamo venire in Europa. Noi non vogliamo essere costretti a scappare dalle nostre terre. Noi vogliamo riuscire a vivere bene nelle nostre case, nelle nostre Nazioni, con le nostre famiglie, di ciò che abbiamo”. Su questo ci siamo interrogati adeguatamente in questi anni, abbiamo lavorato a sufficienza in questi anni? No, io credo che su questo si possa fare molto di più e credo che questo sia anche l'approccio più umano che si può avere, l'approccio più - se vogliamo - misericordioso che si possa avere, un approccio nel quale noi non ci consideriamo migliori degli altri. 
Questo Papa Francesco lo dice perfettamente perché dice: “Se ogni persona ha una dignità inalienabile, se ogni essere umano è fratello o sorella, allora anche la mia Nazione è corresponsabile del suo sviluppo. E il nostro compito è accogliere quando se ne abbia un bisogno inderogabile e promuoverlo nella sua stessa terra, non usufruendone svuotando di risorse naturali Paesi interi. Accoglienza come bisogno inderogabile, cooperazione come arma di libertà”. È esattamente quello su cui stiamo cercando di lavorare. 
Voi immagino abbiate visto che abbiamo cominciato il nostro lavoro, io ho cominciato il mio lavoro girando l'Africa in lungo e largo per portare investimenti quando potevo, e ho posto questa questione anche a livello europeo perché chiaramente l'Italia non può da sola fare quello che invece l'Unione europea potrebbe fare molto più efficacemente. 
Io insisto, credo che questo sia il modo più responsabile di approcciare questa materia. lo dico in giorni particolari nei quali il Governo, la sottoscritta, sono stati accusati di cose raccapriccianti, ma la mia coscienza è a posto perché, vedete, quello che ci raccontano questi giorni è che più persone partono più persone si mettono nelle mani di cinici trafficanti e più c'è il rischio che qualcosa vada storto.
Io francamente non credo che questo possa mai essere il modo giusto, umano, responsabile di affrontare questa vicenda. 
Certo sarebbe forse più facile, potremmo anche noi mettere tranquillamente la testa sotto la sabbia; lasciare che siano dei mafiosi a decidere chi può arrivare da noi; lasciare che riesca ad arrivare da noi solo chi ha i soldi per pagare quei mafiosi; lasciare che in Africa continuino a prendere piede i mercenari della Wagner e i fondamentalisti; lasciare che chi arriva da noi si ritrovi spesso a non avere la vita che gli era stata promessa e si ritrovi magari a fare la manodopera alla criminalità organizzata o vittima della prostituzione con i riti voodoo fatti sulla testa dei propri figli, finché non si ripaga in prostituzione qualche decina di migliaia di euro.
Questo la mia coscienza non me lo consente. Io credo che la questione vada affrontata in modo molto più serio e molto più strutturale - chiaramente questo richiede tempo, richiede tantissimo lavoro - io credo che un approccio serio sia fermare i trafficanti, sia favorire flussi legali e dare alle persone che vengono a vivere nella tua comunità le stesse opportunità che dai ai tuoi cittadini perché non mi convince neanche l'approccio di chi dice noi abbiamo bisogno dell'immigrazione perché gli immigrati fanno lavori che gli italiani non vogliono fare. Non è esatto, è esatto che li fanno a condizioni che gli italiani non sono disposti ad accettare.
Noi non dovremmo accettare che chi arriva dall'Africa debba lavorare a condizioni che i nostri cittadini non accettano: questo significa, secondo me, lavorare tenendo presente cosa sia la dignità della persona e allora sì, si può fare. In questi giorni mentre altri fanno polemica io passo le mie giornate al telefono con tutte le persone con le quali posso parlare per cercare di sbloccare un finanziamento del Fondo Monetario Internazionale alla Tunisia, senza il quale la Tunisia rischia finanziariamente molto e, se le cose vanno male, sarà meglio o sarà peggio per i cittadini tunisini?
Eppure non c'è un interlocutore che su questo ti ascolti. Speriamo di sì, nelle prossime ore, ma questo è il lavoro che noi stiamo facendo in Tunisia, in Libia dove lavoriamo ad una stabilizzazione del quadro politico senza la quale diventa difficile anche fare investimenti, che comunque stiamo provando a fare, aiutare le persone, creare posti di lavoro;  poi nel Sahel dove la situazione immagino sappiate  - anche per un tema geopolitico che non dovrebbe sfuggire ai più in un contesto di conflitto - è sempre più instabile;  nel Corno d'Africa dove la povertà dilaga e ci sono tuttavia delle Nazioni che hanno delle ricchezze importanti sulle quali potrebbero vivere. 
Questa è la politica seria che secondo me va fatta: accogliere chi ha diritto ad essere rifugiato, accogliere senza che debbano pagare i trafficanti chi qui può essere accolto con un lavoro dignitoso, con una vita dignitosa, formare le persone, dare loro lavoro, investire in Africa. Questo mi sembra l'approccio più serio e questo è l'approccio che, secondo me, va portato avanti.
Il contesto internazionale non aiuta, noi siamo nel mezzo di un conflitto ma non solo nel mezzo di uno. Il Pontefice definisce quella che viviamo una guerra mondiale a pezzi. Ed è vero perché i focolai sono moltissimi. Chiaramente c'è tra tutti il tema del conflitto in Ucraina e qui io ho apprezzato molto le parole del Pontefice e anche quelle del Cardinale Parolin, che ha fatto anche un'intervista a Limes “I popoli hanno diritto a difendersi se attaccati”.
La natura di questo conflitto è una natura particolare. Prima diceva giustamente Padre Spadaro che noi non dobbiamo confondere la vittoria con la pace. Ovviamente no, ma non possiamo confondere neanche un'invasione con la pace.
Oggi c'è un aggredito e c'è un aggressore e il problema qual è? Il problema è che se noi ci voltassimo dall'altra parte e non aiutassimo l’aggredito a difendersi non avremmo pace, noi avremmo un'invasione che configurerebbe una guerra molto più vicina.
L'unica cosa che si può fare, la cosa più efficace che si può fare è intanto, per un fatto di diritto, sostenere chi si sta difendendo perché non passi il principio che il diritto del più forte vale più della forza del diritto.
È anche il precedente il problema. Ora gli Stati nazionali da questo punto di vista - e io lo dico per come interpreto il ruolo italiano - tutti vogliamo la pace e tutti facciamo quello che possiamo per favorire una soluzione di questo conflitto che non stabilisca il principio di cui sopra: chi è più forte impone la propria forza.
Nel ruolo degli Stati nazionali, io credo che la cosa più preziosa che si possa fare sia creare un equilibrio tra le forze in campo, che è da sempre la precondizione per qualsiasi tavolo negoziale, perché se qualcuno vince e qualcuno perde non c'è bisogno di mettersi d'accordo.
Però, da questo punto di vista, io credo che sia proprio la Santa Sede quella più idonea a favorire una soluzione negoziale perché non ha altro interesse che non sia quello di una soluzione giusta di questo conflitto, non ha un interesse nazionale che muove gli Stati nazionali quindi inevitabilmente ha sempre anche delle postille. Quindi io davvero sostengo questo sforzo che ho visto e che spero si intensifichi e sul quale la Santa Sede può assolutamente contare sul nostro aiuto.
Dopodiché un altro elemento che io ho trovato molto interessante di questa ricostruzione dell'insegnamento di Papa Francesco riguarda il tema dell'Europa. 
Il Papa dice che “i Padri fondatori ci ricordano che l'Europa non è un insieme di regole da osservare, ma un modo di concepire l'uomo”. È corretto, giusto, giustissimo.
Perché era sbagliato che l'Unione Europea non riconoscesse nei suoi Trattati le sue radici? Perché se non riconosci le tue radici non sai neanche perché stai insieme e quando non c'è una visione sulle ragioni per cui stai insieme rimane solo l'interesse. Lo abbiamo visto. Abbiamo visto in che cosa questo non ha funzionato, lo abbiamo visto in quello che molto spesso ci è sembrato più un gigante burocratico che un gigante politico e anche l'idea dell'Unione Europea come un club nel quale ci sono Nazioni di Serie A e Nazioni di serie B - nel quale qualcuno decide chi ci può stare e chi non ci può stare - è un'idea secondo me distorta dell'Europa.
Se qualcuno in Europa è un po' indietro, se sei una civiltà, se hai un destino comune, lo aiuti, lo avvicini cerchi di aiutarlo a risolvere i suoi problemi. Se invece ti consideri un club, lo spingi, lo spingi fuori come se l’Europa ti appartenesse, ma l'Europa non appartiene a nessuno che non siano i popoli europei.Il fatto – ripeto - di aver in apertura negato quello che ci teneva insieme
quando i primi confini europei erano stati disegnati dai monasteri benedettini è stato un errore che poi purtroppo, in molti casi, abbiamo pagato nella capacità che l'Europa aveva di mettere le grandi questioni prima delle piccole questioni.
Si parlava prima di friend-shoring. È molto bello il riferimento alla fratellanza nelle catene di approvvigionamento, un grande tema che si lega al tema della globalizzazione.
Noi abbiamo pensato per anni - l'ho detto in altre occasioni - che il libero commercio senza regole avrebbe risolto tutti i nostri problemi, che avrebbe democratizzato i regimi, che avrebbe diffuso la ricchezza e non è andata così. È andata che i regimi si sono rafforzati nel mondo grazie al libero commercio, che sono involuti e che noi ci siamo indeboliti perché non controllavamo più niente: lo vediamo oggi con l'energia, lo vedevamo ieri con i chip, lo vedremo domani con qualcos'altro.
E allora sì, uno dei grandi temi che l'Europa si trova ad affrontare ci ricorda le carenze di non aver forse letto a sufficienza il nostro destino comune.
C’è un altro tratto fondamentale, secondo me, del Pontificato di Papa Francesco che per me è preziosissimo che è quello sulla persecuzione anticristiana.
È un grande insegnamento quello di Sua Santità. Dice durante un'omelia del 2016 che ci sono due tipi di persecuzioni anticristiane. Quella che si abbatte sui cristiani perseguitati nel mondo, che è stata oggetto di molti viaggi apostolici del Pontefice, dalla Repubblica centrafricana fino all'Africa dove anche io sono stata, dove la comunità Cristiana è stata di fatto decimata, è curiosamente un tema del quale non si parla quasi mai - la più grande persecuzione in atto nel mondo, è anche quella della quale si parla meno. È qualcosa che dovrebbe farci riflettere.
L’8 marzo ho ricevuto a Palazzo Chigi due ragazze nigeriane vittime di Boko Haram. Sarebbe per me impossibile raccontarvi la loro storia e mi sono vergognata perché loro raccontavano una storia che è oltre ogni nostra immaginazione. Una storia di sofferenza, di persecuzione, di violenza reiterata di fronte alla quale davvero stenti a credere che un essere umano possa ancora andare avanti e io mi commuovevo e loro no.
E mi ha colpito di questa ragazza Janada, che ha raccontato la sua storia, ragazza minuta che aveva affrontato qualcosa di indicibile per aver rifiutato di convertirsi.
Non riusciva a guardarmi negli occhi e mi ha colpito tantissimo come anche fisicamente si vedesse che la vita l'aveva quasi piegata, guardava sempre in basso e io alla fine quando è andata via mi sono permessa di tirarle su il volto per dirle: non devi mai abbassare lo sguardo perché la tua forza è un insegnamento per gli altri, perché tu hai attraversato la sofferenza, ma hai vinto.
Queste storie noi qui non le consociamo, moltissime di queste storie non le racconta nessuno e io credo che sia arrivato il tempo di accendere questo riflettore perché, se non lo facciamo noi, non lo farà nessun altro.
Però c'è anche un'altra persecuzione che Papa Francesco definisce educata, mascherata da cultura, da modernità e da progresso e riguarda le società nelle quali i cristiani non sono una minoranza; riguarda il fatto che noi pensiamo che per accogliere l'altro si debba rinunciare a dire chi siamo. Non sono d'accordo.
Rispetto viene dalla parola respicere, guardare in profondità. Non puoi chiedere rispetto se non dici chi sei, non puoi rispettare gli altri se non sai chi sono. 
Negare la propria identità non è mai un buon modo per dialogare con l'altro, è la consapevolezza della nostra identità che ci aiuta a cercare un arricchimento dagli altri.
Non sono mai stata favorevole a questa idea per la quale, per esempio nei nostri uffici pubblici, non si possono esibire i simboli cattolici perché questo potrebbe offendere altri. Non sono d'accordo perché esporre quei simboli non vuol dire imporre qualcosa a qualcuno, significa dire chi si è, che si creda nel cattolicesimo oppure no, nel cristianesimo oppure no. In quel simbolo sono fondati i valori, sono sintetizzati i valori che hanno fondato la nostra civiltà.
Io credo nel rispetto perché me lo ha insegnato quel simbolo, credo nella sua solidarietà perché me l'ha insegnato quel simbolo, credo perfino nella laicità dello Stato perché me lo ha insegnato il Vangelo, negarlo non ci porta da nessuna parte, negarlo non è un modo per accogliere l'altro, negarlo è un modo per essere noi più deboli e quando si è più deboli, quando non si è consapevoli di chi si è allora sì che si ha paura dell'altro. Non si ha mai paura dell'altro quando si è consapevoli di ciò che si è.
A me pare che il coraggio e la forza con la quale Papa Francesco ha acceso il riflettore su questa materia sia anche per i politici un elemento molto importante e mi fermo qui dicendo un'ultima cosa che non c'è nel libro di Padre Spadaro, ma che voglio aggiungere io da Presidente del Consiglio italiano.
Papa Francesco parla diverse lingue eppure la lingua principale che usa nelle sue omelie, nei suoi viaggi apostolici è l'italiano. Lui è il più grande Ambasciatore della lingua italiana nel mondo e io sono fiera e noi italiani dobbiamo essere fieri che lui abbia scelto di declinare la parola di Dio nella nostra splendida lingua. 
Grazie 
",2023-03-13,https://www.governo.it/it/articolo/intervento-del-presidente-meloni-alla-presentazione-del-libro-di-padre-antonio-spadaro
Dichiarazioni con il Primo Ministro dello Stato d'Israele Netanyahu,"Sono contenta di aver avuto questa occasione oggi di un confronto lungo e amichevole con il Primo Ministro dello Stato di Israele, Benjamin Netanyahu.  
Noi ci conosciamo da tempo, ci stimiamo da tempo. Come voi sapete, Israele rappresenta per l’Italia una Nazione amica e un partner fondamentale, in Medio Oriente e a livello globale.
Noi abbiamo oggi discusso delle nostre eccellenti relazioni bilaterali, che si sono rafforzate negli ultimi tempi ma sulle quali riteniamo di poter insieme fare nei prossimi mesi molto di più. Noi vogliamo accrescere il livello della nostra cooperazione nei settori più innovativi - voi sapete che Israele sul piano della tecnologia è sicuramente una Nazione che ha fatto dei percorsi straordinari - come l'intelligenza artificiale, la cibernetica, la cybersicurezza, ma anche la tecnologia applicata all'agricoltura. Ne abbiamo parlato molto oggi, ad esempio voi sapete della crisi idrica che l'Italia sta vivendo e a questo proposito il Governo è già intervenuto, ma Israele da questo punto di vista ha fatto negli anni un lavoro straordinario trasformando quella che era una possibile debolezza in un grande elemento di forza. Credo che questo sia uno dei tanti settori sui quali la nostra cooperazione può aumentare.
Abbiamo condiviso con il Primo Ministro Netanyahu la necessità di un nuovo incontro intergovernativo tra Italia e Israele, non se ne tiene uno dal 2013: il prossimo dovrebbe svolgersi in Israele e vorremmo organizzarlo quanto prima.
Abbiamo discusso della situazione regionale, del pieno sostegno dell'Italia al processo di normalizzazione dei rapporti tra Israele e alcuni Paesi arabi, sul quale il Primo Ministro Netanyahu ha fatto sicuramente un lavoro molto importante. Noi siamo pronti a sostenere ogni iniziativa volta a favorire una ripresa di un processo politico anche tra Israele e Palestina. Io ho fatto stato dalla nostra preoccupazione per la situazione, ho portato la solidarietà italiana e la condanna di fronte agli attacchi terroristici che abbiamo visto anche ultimamente. Vogliamo fare tutto quello che possiamo e siamo disposti a fare tutto quello che possiamo per facilitare la ripresa di accordi e una de-escalation della violenza che preoccupa tutti noi. Abbiamo ribadito il nostro forte sostegno al comunicato congiunto che è stato adottato di recente all'incontro di Aqaba e il nostro incoraggiamento a mantenere gli impegni assunti.
Poi c'è il tema dell'antisemitismo. Abbiamo parlato anche della comunità ebraica italiana, della comunità ebraica presente qui a Roma. Io sono stata di recente, come voi sapete, in visita in occasione dell'accensione della Chanukkià, durante la celebrazione della Hanukkah. Quindi abbiamo parlato anche del tema dell'antisemitismo sul quale il Governo è molto impegnato: noi abbiamo nominato un referente del Governo che si occupa proprio dell'antisemitismo e ricordo la nostra piena adesione anche con riconoscimento della definizione di antisemitismo della IHRA. Il Governo su questo sta facendo un grande lavoro.
Si potrebbe parlare a lungo dei nostri legami culturali, storici e di un'amicizia che viene da lontano, quello che voglio dire io è che sono molte le cose che ci legano e molti i piani che possono beneficiare di un nostro rapporto diretto, pragmatico, schietto, ma un rapporto di amicizia. Quindi sono molto contenta della presenza del Primo Ministro Netanyahu qui, che sono certa sarà la prima di molti incontri che avremo in futuro.
Grazie Primo Ministro.
",2023-03-10,https://www.governo.it/it/articolo/dichiarazioni-con-il-primo-ministro-dello-stato-disraele-netanyahu/22033
"Conferenza stampa del Consiglio dei Ministri n. 24, l'introduzione del Presidente Meloni","Buonasera a tutti, 
grazie di essere qui, in questo Consiglio dei Ministri che abbiamo voluto celebrare qui a Cutro e voglio ringraziare tutte le autorità, a partire dal sindaco Antonio Ceraso per l'accoglienza, voglio ringraziare i cittadini per la loro accoglienza.
Noi abbiamo voluto celebrare qui questa riunione del Consiglio dei Ministri perché all'indomani della tragedia del 26 febbraio volevamo dare un segnale allo stesso tempo simbolico e concreto.
Segnale simbolico perché è la prima volta che un Consiglio dei Ministri si svolge sul luogo in cui si è consumata una tragedia legata al tema migratorio, e la presenza dell'intero Consiglio dei Ministri per noi qui è un modo per ribadire quanto questo Governo sia attento e concentrato su questo dossier.
Era ed è per noi la presenza qui oggi un modo per esprimere compatti il nostro cordoglio per le vittime di queste tragedie, per il dolore dei loro cari. Abbiamo voluto apporre all'ingresso del comune una targa in memoria delle vittime perché rimanga anche nei giorni successivi e perché non sia il ricordo semplicemente un fatto transitorio.
Volevamo allo stesso tempo dare un segnale di vicinanza alle popolazioni, particolarmente del mezzogiorno d'Italia, che in questi anni sono state più colpite dal tema migratorio e, dall'altra parte però, noi non potevamo non dare un segnale che fosse anche concreto perché noi siamo il governo della Repubblica Italiana e il nostro compito è cercare soluzioni ai problemi e, come ho già detto in un'altra occasione, penso che il modo migliore per onorare queste vittime sia fare quello che si può fare perché queste tragedie non abbiano a ripetersi.
Noi abbiamo licenziato in questo Consiglio dei Ministri un decreto-legge che affronta questa materia e lo abbiamo fatto per ribadire che noi siamo determinati a sconfiggere la tratta di esseri umani responsabile di questa tragedia.
La nostra risposta a ciò che è accaduto è una politica di maggiore fermezza sul tema. Lo dico per sgomberare il campo da alcune ricostruzioni abbastanza surreali che ho letto - me lo consentite - in questi giorni in forza delle quali all'indomani della tragedia di Cutro si starebbe modificando la linea del Governo. Ecco, se qualcuno pensa che i fatti del 26 febbraio ci abbiano indotto a modificare la nostra linea in tema di immigrazione, sbaglia di grosso.
Io credo che quello che è accaduto a Cutro sia la conferma, la dimostrazione che non c'è politica più responsabile di quella finalizzata a rompere la tratta degli scafisti, a combattere la schiavitù del terzo millennio rappresentata da queste organizzazioni criminali.
Io non intendo e noi non intendiamo replicare l'approccio di quanti hanno negli anni lasciato che i trafficanti di morte agissero sostanzialmente indisturbati, noi faremo tutto quello che va fatto per combattere e fermare questi criminali. 
E voglio dire che mi stupisce l'atteggiamento di quanti in questi giorni hanno lanciato strali contro il Governo quando il Ministro Piantedosi, che ringrazio, ha ampiamente dimostrato come il Governo non potesse fare nulla di più e nulla di diverso da quello che ha fatto per salvare le vite di queste persone - cosa che non ha mancato di fare in tutte le occasioni in cui è stato reso edotto del fatto che ci fosse un problema –, e che le stesse persone che se la prendono con il Governo non spendono una parola contro trafficanti che si sono fatti pagare fino a 9.000 euro per mettere queste persone su una barca che alla prima difficoltà è andata in mille pezzi e che, per capirci, hanno lasciato che uno di queste persone fosse abbandonata con le mani legate al timone della barca.
Questa gente io la voglio combattere, questa gente Io la voglio sconfiggere, e credo che questa sia la politica più seria che si possa fare: è la ragione per la quale noi abbiamo varato questo decreto la cui norma probabilmente principale riguarda proprio le pene e i reati legati alla tratta di esseri umani.
Il decreto prevede un aumento delle pene per il traffico di migranti, ma prevede soprattutto l'introduzione di una nuova fattispecie di reato relativa alla morte o alle lesioni gravi in conseguenza del traffico di clandestini, che prevede per questi criminali di essere puniti con una pena fino a 30 anni di reclusione, nel caso specifico ad esempio di Cutro, nel caso in cui muoiano delle persone durante una di queste traversate.
Attenzione. Elemento che io considero molto importante è che il reato verrà perseguito dall'Italia anche se commesso al di fuori dei confini nazionali: per noi chi si rende responsabile di lesioni gravi o di morte mentre organizza la tratta degli esseri umani è perseguibile con un reato che noi consideriamo reato universale. Significa non colpire solamente quei trafficanti che noi troviamo sulle barche, significa colpire anche i trafficanti che ci sono dietro. E per me questo è un elemento molto importante perché cambia completamente l'approccio del Governo italiano rispetto a quello che abbiamo visto negli ultimi anni. 
Noi siamo abituati a un'Italia che si occupa soprattutto di andare a cercare i migranti attraverso tutto il Mediterraneo, quello che vuole fare questo governo e andare a cercare gli scafisti lungo tutto il globo terracqueo, perché vogliamo rompere questa tratta. E credo che questo tema vada portato anche a livello internazionale, perché su questo più si riesce ad armonizzare le legislazioni e più si fa una cosa utile.
Ci sono molte altre norme. Ci sono norme - poi passerò la parola ai Ministri competenti che le spiegheranno meglio - sulla semplificazione delle procedure di espulsione, ci sono norme per il potenziamento dei centri permanenza finalizzati al rimpatrio, ci sono norme per intervenire nei casi di gestione opaca dei centri per i migranti. Viene nuovamente ristretta la protezione speciale. Voi sapete che la protezione speciale è una protezione aggiuntiva rispetto alle norme internazionali, già prevista dalla convenzione di Ginevra e dalla protezione sussidiaria dell'Unione europea; l’Italia aggiunge la protezione speciale; serviva per casi specifici. La fattispecie si è allargata a dismisura, noi torniamo a restringerla, ma vi annuncio che l'obiettivo del Governo è abolire la protezione speciale e sostituirla con una norma di buon senso che corrisponda alla relativa normativa europea di riferimento. C'è tutto questo in tema di contrasto e in tema di migliore organizzazione della materia. 
E credo che un altro modo per combattere i trafficanti di esseri umani sia dare il messaggio che in Italia non conviene entrare illegalmente, non conviene pagare gli scafisti, non conviene rischiare di morire perché ci sono minori possibilità per chi entra illegalmente pagando gli scafisti, di quante ce ne siano per chi non lo fa. È la ragione per la quale noi ripristiniamo i decreti flussi. Vi ricordo che negli ultimi anni i decreti flussi, che sono i decreti che consentono l'ingresso per lavorare di migranti regolari, sono stati praticamente azzerati perché tutte le quote di immigrazione erano coperte da chi entrava illegalmente. Nessuna Nazione seria dà un messaggio di questo tipo.  Nessuna Nazione seria al mondo dice “se vuoi entrare qui non puoi farlo legalmente, paga dei trafficanti per farlo”. E quindi noi vogliamo ribaltare questa narrazione.
Il decreto flussi viene ripristinato - criteri, quote – e viene fatto a livello triennale, viene cioè data una proiezione che riguarda anche la richiesta che arriva dal mondo produttivo per alcuni settori nei quali serve manodopera. Prevede delle corsie preferenziali per quegli stranieri che in patria hanno fatto dei corsi di formazione riconosciuti dal Governo italiano e che quindi hanno migliori possibilità di sbocco anche professionale - per avere una manodopera qualificata - e per consentire alle persone che vengono a vivere da noi di avere una vita dignitosa perché un'altra cosa della quale non mi si convincerà mai è che sia solidarietà far entrare chiunque arrivi e poi, nella migliore delle ipotesi tenerli ai semafori a pulire i vetri delle nostre auto. Io credo che la solidarietà sia un'altra cosa. Credo che, se vuoi rispettare gli altri, a chi entra in Italia devi dare le stesse possibilità che dai a un cittadino italiano.
Questo è il mio modello ed è il modello di questo Governo per cui noi lavoriamo.
Per favorire soprattutto ingressi di persone che possono avere una vita dignitosa - parliamo dell'immigrazione, non stiamo parlando dei profughi che come sapete sono governati da tutt'altra materia e in tutt’altro modo e non riguarda la fattispecie dei decreti flussi - immaginiamo quote riservate ai lavoratori che arrivano da Paesi che collaborano con l'Italia nel contrasto ai trafficanti e nell'informare i cittadini sui rischi che corrono a mettersi nelle mani dei trafficanti. Perché noi intendiamo fare una campagna nei Paesi di origine di queste persone, per raccontare loro quanto la realtà molto spesso sia distante da quella che viene loro raccontata da questi criminali. Noi vogliamo che i cittadini sappiano quali sono i rischi che corrono a mettersi nelle mani dei trafficanti e daremo quote privilegiate alle Nazioni e ai Governi che ci aiutano a fare questo lavoro di informazione.
Per la stessa logica che dicevo e che vuole riconoscere a chi - parlando di immigrazione - viene a vivere in Italia, ci sono anche delle norme che riguardano il contrasto allo sfruttamento dei lavoratori immigrati, in particolare ci siamo occupati del contrasto alle agromafie. e quindi anche delle vicende legate al caporalato.
Questi sono i provvedimenti principali che poi, ripeto, verranno illustrati. Io aggiungo solamente una cosa veloce. 
Cutro per me, per noi, questo provvedimento è un punto di passaggio. La materia migratoria - ne parlerà, presumo il Vice Premier Tajani - oggi è una materia estremamente complessa. Quello che sta accadendo intorno a noi, dal conflitto in Ucraina al terremoto in Turchia, a quello che accade in Iran, tutto ci coinvolge e tutto coinvolge anche la materia migratoria. Noi ci stiamo lavorando a 360 gradi e a vari livelli. Questo è uno dei provvedimenti che riguardano questa materia, altri ne avevamo fatti prima, altri ne faremo dopo, ma soprattutto è una materia che va affrontata anche a livello internazionale, come avete visto che stiamo ampiamente facendo, non solamente nei nostri accordi e rapporti bilaterali - perché non c'è stato incontro bilaterale che io abbia fatto che non abbia trattato anche questa materia, così come accade per il Ministro degli Esteri e per gli altri Ministri che si ritrovano a fare accordi o ad avere rapporti internazionali -, è soprattutto il tema europeo che diventa ancora più centrale. 
Voi avete visto che, all'indomani della tragedia, ho scritto una lettera ai massimi vertici delle Istituzioni europee per chiedere, all'indomani di un Consiglio europeo che aveva avuto sicuramente un importante cambio di passo - che rivendico - in tema migratorio, azioni concrete immediate. In questo – e torno a ribadirlo e tornerò a ribadirlo nel prossimo Consiglio europeo - servono azioni concrete, a partire dalla cooperazione e dalle risorse. Noi abbiamo oggi un problema enorme con la Tunisia, che è soprattutto di carattere finanziario, e quindi abbiamo bisogno di risposte a 360 gradi europee su questa materia.
L'Italia non può affrontare da sola questa vicenda. C’è, nella risposta della Presidente della Commissione europea von der Leyen, la conferma di un cambio di passo, la conferma che le istanze italiane sono state e vengono oggi considerate istanze centrali nell'approccio della politica migratoria sui confini esterni sulla rotta del Mediterraneo centrale. Ma per noi è fondamentale che, a partire dal prossimo Consiglio europeo, si possano avere anche atti concreti.
Su questo è impegnato tutto il Consiglio dei Ministri, su questo è impegnato tutto il governo, ma sicuramente la nostra volontà è quella di stabilire un principio per il quale non ci mettiamo nelle mani dei trafficanti, non accettiamo la tratta degli schiavi del terzo Millennio. La combattiamo e parallelamente favoriamo i flussi migratori regolari per persone che qui possano avere una vita dignitosa. Mi fermo e do la parola al Ministro Nordio che ci illustra la fattispecie del nuovo reato.
",2023-03-09,https://www.governo.it/it/articolo/conferenza-stampa-del-consiglio-dei-ministri-n-24-lintroduzione-del-presidente-meloni/22020
Dichiarazioni alla stampa con il Primo Ministro dei Paesi Bassi Rutte,"Buon pomeriggio a tutti.
Lungo, proficuo, cordiale incontro bilaterale, il primo di un Primo Ministro dell'Unione europea qui in Italia, con il Primo Ministro dei Paesi Bassi Mark Rutte, con il quale già c'è uno storico di rapporti in seno al Consiglio europeo. Italia e Paesi Bassi vivono un periodo molto proficuo nei loro rapporti bilaterali, suggellato anche dalla recente visita del Presidente Mattarella. 
Con il Primo Ministro Rutte abbiamo avuto nelle nostre prime occasioni di lavoro insieme un approccio molto concreto e molto pragmatico ai principali dossier in discussione al Parlamento europeo. Quindi anche se non sempre le posizioni dei due Paesi, nel rispetto dei reciproci interessi nazionali, sono esattamente le stesse, voglio dire che mi sono trovata di fronte a una persona lucida, pragmatica, concreta, che ha voglia di trovare soluzioni. É lo stesso approccio che l'Italia sta avendo e che abbiamo discusso anche nella giornata di oggi.
Penso a uno dei temi più complicati del dossier europeo che è il tema delle migrazioni. Noi abbiamo discusso nell'ultimo Consiglio europeo con Mark Rutte in maniera molto pragmatica e forse qualcuno è stato stupito dal fatto che quando siamo entrati nella riunione del Consiglio europeo avevamo una visione comune, sul fatto che l'Europa dovesse affrontare questo problema come tema europeo e che dovesse farlo, non in base alla contrapposizione tra movimenti primari e movimenti secondari, ma partendo dalla difesa dei confini esterni e quindi dalla lotta ai trafficanti. Un tema che, per quello che riguarda l'Italia, ma spero non solo l’Italia, diviene ancora più rilevante e importante anche all'indomani della tragedia che si è consumata a Cutro, sulla quale domani il Consiglio dei Ministri terrà una riunione proprio per affrontare il tema migratorio. Come sapete, e lo sa il Primo ministro Rutte, ho scritto su questo una lettera alle massime istituzioni europee: alla Presidente von der Leyen, al Presidente Michel e al Presidente di turno del Consiglio europeo Kristersson. 
Sono soddisfatta della risposta che è arrivata dalla Presidente della Commissione Ursula von der Leyen, che tiene in considerazione, riprende le conclusioni che avevamo avuto nell'ultimo Consiglio europeo, nelle quali si conferma un cambio di approccio rispetto alla questione migratoria. La consapevolezza di un problema europeo che va affrontato a livello europeo, la consapevolezza della necessità di combattere i traffici e i trafficanti di vite umane, anche per salvare la vita delle persone, la cooperazione con i Paesi africani. Anche questo è stato un tema discusso con il Primo Ministro Rutte: su questo siamo d'accordo e riteniamo che il prossimo Consiglio europeo a fine mese debba fare dei passi in avanti concretamente sulla materia migratoria, particolarmente sul tema della rotta del Mediterraneo centrale e della cooperazione con i Paesi africani. 
Anche sui temi economici al centro del prossimo Consiglio è essenziale il dialogo tra Italia e Paesi Bassi come lo è stato nell'ultimo Consiglio europeo. Come sapete, l'Italia auspica da questo punto di vista risposte coraggiose che per noi significa soprattutto flessibilità nell'utilizzo dei fondi esistenti per non creare disparità nel mercato unico, nel momento in cui si sceglie di intervenire su un allentamento delle regole sugli aiuti di Stato. E poi comincerà il dibattito sulle regole della governance nelle quali credo che si debba tenere in considerazione anche le scelte che stiamo facendo per aiutare le nostre imprese. Noi crediamo che le nuove regole sulla governance, in particolare il Patto di stabilità e crescita, debbano tenere maggiormente in considerazione il tema di un equilibrio tra la stabilità e la crescita, che sono entrambi necessari. 
Con il Primo Ministro Rutte abbiamo parlato anche della guerra di aggressione russa all'Ucraina. Siamo due nazioni che sono in prima fila sul sostegno all'Ucraina, per cui da questo punto di vista ci troviamo assolutamente dalla stessa parte e abbiamo discusso di come implementare, coordinare ancora meglio, la nostra assistenza all’Ucraina che continuerà sia a livello bilaterale sia a livello multilaterale, a 360 gradi. 
Mark e io abbiamo anche discusso delle relazioni bilaterali tra Italia e Paesi Bassi, abbiamo discusso di lotta alla criminalità organizzata, sulla quale sono molto orgogliosa del fatto che i Paesi Bassi considerino il modello italiano nella lotta alla mafia un modello al quale fare riferimento. Ma oggi sappiamo che il tema è internazionale, che le reti si stanno allargando e allungando e che quindi è fondamentale che la cooperazione avvenga anche e soprattutto a livello internazionale. Su questo siamo pronti a collaborare. I nostri rapporti economici sono molto forti: parliamo di più di 43 miliardi di euro di interscambio, un dato che è migliorato nel 2022. I Paesi Bassi sono il primo investitore in Italia, in Olanda operano oltre 500 aziende italiane, oltre 16.000 dipendenti. Sono molti i settori sui quali pensiamo di avere margini di crescita in questo nostro rapporto bilaterale, penso infrastrutture, energie rinnovabili, lo spazio. 
Le frontiere delle scelte strategiche sono tutte frontiere che ci vedono coinvolti entrambi. Intendiamo anche implementare la nostra collaborazione nel settore dell'industria della Difesa, perché su questo i nostri rapporti e la nostra cooperazione sono stati fin qui molto proficui e molto forti e chiaramente, con la situazione internazionale che viviamo, è sempre più importante che su queste materie si riesca ad essere uniti.
Ringrazio quindi Mark per questa visita, lo ringrazio per la sua cortesia e per il suo pragmatismo e sono molto contenta del fatto che si riesca insieme a trovare soluzioni concrete ai temi strategici e centrali del nostro tempo. Grazie Mark.
",2023-03-08,https://www.governo.it/it/articolo/dichiarazioni-alla-stampa-con-il-primo-ministro-dei-paesi-bassi-rutte/22004
Intervento del Presidente Meloni alla presentazione del nuovo allestimento della Sala delle Donne alla Camera dei Deputati,"Buongiorno a tutti.
Grazie al Presidente Fontana per aver voluto questa cerimonia. Saluto tutte le autorità, gli ex Presidenti della Camera. Voglio ringraziare la Presidente Boldrini perché non sapevo che questa iniziativa fosse sua, non era scontato. La ringrazio davvero e ringrazio i colleghi che sono presenti e li saluto.
Per me è un'emozione un po' particolare quella che provo in questa giornata e in questo Palazzo, che mi ha fatto riflettere personalmente sul percorso che ho fatto in relazione al tema che è oggetto di questa mattinata.
Ho varcato la soglia di questo palazzo per la prima volta, da parlamentare della Repubblica, a 29 anni, in una legislatura nella quale mi trovai da parlamentare alla prima esperienza a diventare Vice Presidente della Camera dei Deputati. È stata una delle tante volte nella mia vita nella quale io sono stata messa alla prova. È stata una delle tante volte nella mia vita nella quale io mi sono trovata a fare qualcosa che apparentemente poteva sembrare più grande di me. Certo, io ero un deputato alla prima legislatura che si trovava a guidare i lavori di un’Assemblea nella quale molti dei componenti avevano decisamente un'esperienza maggiore e ho pensato, al tempo, che a questo fossero dovuti gli sguardi quasi divertiti dei colleghi la prima volta che io sedetti sullo scranno più alto.  Un po' quell'aria che dice quasi “adesso ci divertiamo”. E ho pensato che a questo fosse dovuta anche la sorpresa di molti dei colleghi la prima volta che io presiedendo la Camera dei Deputati risposi a tono a un collega che aveva molta più esperienza di me. Forse quell'idea che in fondo non ce l'avrei fatta era figlia della mia inesperienza in quel ruolo. O forse no, perché, se ci pensate, per quei ruoli non esiste un corso di formazione - chiunque si ritrovi a ricoprire un ruolo di questo tipo di fatto lo fa con un'esperienza che deve fare sul campo - e perché, a ripensarci, io ho incontrato quegli sguardi nella mia vita moltissime volte. 
Ho incontrato quegli stessi sguardi quando sono diventata il primo Presidente donna di un'organizzazione giovanile a destra, quando sono diventata il Ministro più giovane della storia d'Italia, quando ho fondato un partito. Ho visto quei volti perfino quando qualche mese fa sono diventata, da persona che aveva 30 anni di esperienza politica alle spalle, Presidente del Consiglio dei Ministri. Qualsiasi cosa io abbia fatto nella mia vita, i più hanno scommesso sul mio fallimento. C'entra il fatto che fossi una donna? Probabilmente sì. Ed è una cosa che io ho realizzato molto tardi nella mia esistenza. 
Perché racconto questa storia? La racconto per dire che c'è una buona notizia in quello che può sembrare un pregiudizio. Voglio dire alle donne di questa Nazione che il fatto di essere sempre, o quasi sempre, sottovalutate è un grande vantaggio, perché sì, spesso non ti vedono arrivare. E noi dobbiamo essere consapevoli di questo vantaggio purché non siamo vittime di quel pregiudizio, purché noi non consideriamo che il ruolo che altri hanno definito per noi sia anche il ruolo al quale possiamo ambire, perché questo tabù delle volte colpisce anche le donne. È capitato anche a me: anche io delle volte mi sono quasi fatta a convincere che forse il mio posto era un altro. Poi, sono un anticonformista e quindi il mio anticonformismo fortunatamente ha avuto la meglio. 
Il messaggio che io ho, alla vigilia dell'8 marzo, per le donne di questa Nazione è questo: il punto non è quale sia il ruolo che gli altri hanno deciso per te, il punto è se tu lo accetti. Questo è quello che a mio avviso deve fare la differenza. Voglio invertire il messaggio. Sono soprattutto le donne a dover credere di più nelle loro capacità e nelle loro possibilità, a non dover accettare ruoli che vengono concessi loro invece di pretendere di guadagnarli sul campo a pari condizioni, a rifiutare la logica che a volte porta le donne a preferire di competere tra loro come se dovessero partecipare a un altro campionato, come se non potessero competere davvero a 360 gradi.
Io ho sempre pensato, ad esempio, che non esistano le politiche femminili; io penso che esista una visione femminile dalla politica, che è un'altra cosa. Riguarda la politica a 360 gradi. Non ci sono tematiche demandate alle donne e tematiche demandate agli uomini. C'è un punto di vista su tutte le tematiche che ha bisogno di una sensibilità composita, e quindi di un punto di vista femminile, ma è un altro approccio rispetto a quello che a volte abbiamo visto. E dico di più: a preferire la qualità della rappresentanza rispetto al fatto di accontentarsi della quantità. Il punto secondo me non è quante donne ci sono, ma in quali ruoli. Vale per la politica e vale per gli altri ambiti. La sfida non è quante donne siedono in un Consiglio di Amministrazione, la sfida è quando avremo il primo Amministratore delegato di una società partecipata statale donna, perché - ve lo annuncio - è uno degli obiettivi che mi dò, credendo che il vero valore di una competizione ad alto livello sta nella qualità prima che nella quantità dei ruoli. 
E allora sì, lo dico alla vigilia di una scelta importante che il governo deve fare, mi piacerebbe su questo immaginare che anche nelle grandi società partecipate statali possa esserci un Amministratore delegato donna, che non c'è mai stato. Perché io credo che questa sia la grande sfida della parità. Poi ovviamente starà a quella donna, come sta a me, come sta a chiunque di noi che abbia ricoperto incarichi importanti e che l'abbia fatto per la prima volta, dimostrare che siamo capaci di farlo perché, vedete, il vero tetto di cristallo non si rompe tanto arrivandoci, si rompe dimostrando che si può fare molto bene. Non dico meglio, dico molto bene.
E questo è il mio personale impegno per tutte le donne italiane che ogni giorno sono costrette ad affrontare difficoltà ingiuste, molto grandi, per vedere affermato il loro talento, per vedere riconosciuti i loro sacrifici, così come è un mio impegno quotidiano trovare soluzioni perché le donne di questa Nazione possano affermarsi pienamente, senza per questo dover fare delle rinunce di ogni genere, perché non è giusto. 
Con questo spirito io penso che non ci saranno più ruoli preclusi alle donne, perché noi oggi sostituiamo uno specchio con una fotografia. Presidente Fontana ce n'è un altro che possiamo rimuovere e che dobbiamo rimuovere: io penso che quel momento non sia lontano come può sembrare.
L'8 marzo secondo me non deve essere una giornata di rivendicazione di quello che gli altri devono concedere alle donne. Io penso che l'8 marzo debba essere una giornata di orgoglio e di consapevolezza di quello che noi possiamo fare, piaccia o no agli altri. Ed è esattamente il messaggio con il quale mi sento di spronare tante donne che magari pensano di non poter andare oltre un determinato obiettivo e che invece devono ricordare - e noi faremo il possibile perché abbiano gli strumenti per farlo - che con la volontà, con l’orgoglio e con la consapevolezza si può raggiungere qualsiasi tipo di obiettivo.
Vi ringrazio.
",2023-03-07,https://www.governo.it/it/articolo/intervento-del-presidente-meloni-alla-presentazione-del-nuovo-allestimento-della-sala-delle
"Nuova Delhi, intervento alla conferenza Raisina Dialogue","Caro Primo Ministro Modi,
Eccellenze, illustri ospiti.
Namaskar!
È un onore per me inaugurare il Dialogo di Raisina di quest'anno, e farlo di fronte a un pubblico così straordinario. Una platea che comprende rappresentanti di tutto il G20, con i quali l'Italia condivide una speciale responsabilità nel trovare soluzioni alle nostre comuni sfide globali. In quest'ottica, colgo l'occasione per esprimere il mio apprezzamento per il duro lavoro del Primo Ministro Modi nella gestione di una Presidenza complessa, e per ribadire il pieno sostegno dell'Italia al suo successo.
Mi è stato detto che il nome di questa conferenza internazionale deriva dalla collina di Raisina, qui a Delhi, da cui il Governo ha una visione più ampia della capitale indiana. In tempi difficili come quelli attuali, credo che questa sia una metafora appropriata per la visione che noi, come leader, pensatori e funzionari pubblici, dobbiamo adottare. Mi ricorda il Palatino, il Campidoglio e le altre colline su cui i nostri antenati fondarono l'antica Roma, più di duemila anni fa, da cui partiva una vasta rete di strade che collegava le diverse province, conducendo dal centro della penisola italiana a culture molto diverse. 
Penso che questo sia anche il modo in cui dobbiamo fare politica oggi. Quando mi sono candidata per la campagna elettorale, ho detto che non volevo scalare le istituzioni per ottenere il potere, ma che volevo scalare le istituzioni perché solo così si può avere una visione migliore di ciò che sta accadendo e dare le soluzioni migliori. E questo è esattamente ciò che vedo oggi.
Quando guardiamo agli eventi che ci circondano, la nostra identità modella il nostro campo visivo, sia come individui che come Nazioni. L'identità è profondamente plasmata dalla geografia. Allo stesso tempo, i nostri pensieri possono essere plasmati dalle provocazioni. In questa sede vorrei cercare di interpretare in modo positivo l'interessantissima domanda posta dagli organizzatori di questa conferenza e partirò dalla parola provocazione, che potrebbe certamente essere considerata come un affronto alla nostra sensibilità, ma anche come uno stimolo a pensare in modo diverso. Una sfida ad accettare le sfide dell'incertezza e della turbolenza, perché nulla è più certo dell'incertezza dei nostri tempi storici: questa è sicuramente l'era dell'incertezza e allo stesso tempo un periodo di turbolenza senza precedenti. Siamo in una tempesta e dobbiamo rimanere a testa alta nel considerare le nostre sfide comuni. Dobbiamo porci sulla collina, fare un respiro profondo e vedere le nostre terre e i nostri mari e i loro problemi in modo più illuminato: abbiamo bisogno di un faro nella tempesta. Ecco perché occasioni come il Dialogo di Raisina sono così preziose in tempi di eventi accelerati e confusi, che rischiano di essere governati solo con pensieri superficiali e azioni affrettate.
Torniamo quindi ai fattori fondamentali, compreso quello geografico, delle nostre identità. E, considerando alcune importanti analogie tra l'ampia e profonda ricchezza delle antiche culture indiane e italiane e gli interessi contemporanei, mi chiedo se si possa parlare del concetto di ""peninsularità"", che potrebbe avere un posto accanto a quelli di ""insularità"" e ""continentalità"". 
L'Italia è profondamente europea. Le nostre radici e la nostra storia sono europee e, insieme alle nazioni di tutto il continente, abbiamo costruito nei secoli l'identità europea. Eppure, tutte le lunghe coste italiane sono bagnate dal Mediterraneo, l'ambiente naturale in cui si sono sviluppate le radici giudaiche, cristiane e classiche dell'Europa. La geografia ha plasmato la nostra cultura, la nostra proiezione verso l'esterno e la nostra crescita come civiltà.
E, molto come per l'India, il ""fattore peninsulare"" ci ha fornito una risorsa fondamentale: essere allo stesso tempo una nazione continentale e marittima. Un vantaggio fondamentale, che ci rende piattaforme naturali per il commercio, la logistica e la diffusione della cultura e della scienza.
Per secoli, i nostri flussi marittimi hanno guardato al Sud e al resto del Mediterraneo, che rimane il nostro vicinato naturale. E con il quale continuiamo a costruire relazioni reciprocamente vantaggiose. Questo è lo spirito racchiuso nella nostra visione, soprannominata anche ""Piano Mattei"", per il Mediterraneo e per tutto il continente africano, con la sua popolazione in crescita, le sue sfide e le sue opportunità. Una vasta regione che possiede anche le risorse, a partire da quelle energetiche, che sono così cruciali per l'Europa, ma che dovrebbero, prima di tutto, andare a beneficio dei popoli che sono i proprietari di queste materie prime.
I nostri obiettivi sono semplici: garantire prosperità, pace e amicizia duratura attraverso una collaborazione paritaria. Una collaborazione volta a fornire benefici tangibili per tutti. Senza ambizioni predatorie. Senza coercizioni, economiche o di altro tipo. Durante questi primi mesi del mio mandato, ho dato priorità allo sviluppo di partenariati paritari su priorità comuni come l'energia, e l'Italia sta lavorando per essere il ponte che collega il Mediterraneo orientale, l'Africa e l'Europa. I Paesi produttori devono poter beneficiare delle loro risorse, per la loro stessa prosperità e stabilità. L'energia verde, l'idrogeno e l'elettricità saranno sempre più localmente prodotti, per i loro cittadini e per l'Europa. Come la transizione energetica, anche la transizione digitale si basa sulla connettività. I dati sono l'energia delle nostre società digitali e fluiranno dall'India all'Europa attraverso il Mediterraneo e l'Italia: il Progetto Blue Raman collegherà l'Indo-Pacifico alle nostre economie europee. 
In passato, le Alpi al Nord proteggevano l'Italia, ma erano anche l'area di collegamento con il resto dell'Europa. Allo stesso modo, il Mar Mediterraneo è stato per secoli una sorta di vicolo cieco, l'appendice estrema dell'Oceano Atlantico. Il progresso e l'ingegno umano, però, hanno reso possibile l'impossibile: un cambiamento della geografia, un passaggio dal Mediterraneo all'Indo-Pacifico, attraverso il Canale di Suez. Oggi il Mediterraneo è davvero il mare di mezzo, il bacino che sta tra i due grandi spazi marittimi del globo: l'Atlantico e l'Indo-Pacifico. L'Italia, con la sua penisola che si trova proprio al centro del Mediterraneo, continua ad essere, in tutto e per tutto, parte integrante della comunità euro-atlantica e dell'Occidente culturale e politico, ma è sempre più proiettata verso l'Indo-Pacifico, recuperando la storia delle nostre repubbliche marinare e di Marco Polo. Soprattutto dopo l'apertura del Canale di Suez, le leggi della fisica, a partire dai vasi comunicanti, sono quelle del commercio.  
L'impatto di un tale cambiamento è difficile da esagerare. 150 anni dopo, mentre l'Indo-Pacifico è diventato un centro di gravità cruciale per l'economia globale, il 40% del commercio estero dell'UE passa attraverso il Mar Cinese Meridionale e molto di più transita attraverso l'Oceano Indiano. Le nostre due regioni sono più interconnesse che mai. Insieme, rappresentiamo il 70% del commercio mondiale e l'UE è diventata il più grande investitore nell'Indo-Pacifico, che contribuisce a due terzi della crescita economica globale. 
Gli oceani del mondo ci collegano. Sono essenziali per il commercio globale e per il nostro stile di vita. Oggi il trasporto marittimo rappresenta il 90% di tutto il commercio internazionale e la libertà di navigazione è fondamentale per le nostre economie.
L'interconnessione globale ha permesso alle nostre economie di cooperare e prosperare, ma tutto questo ha un costo, soprattutto in tempi di turbolenza all'interno della comunità internazionale. Ciò che accade in Europa si ripercuote sull'Indo-Pacifico come non sarebbe accaduto in passato. E ciò che accade nell'Indo-Pacifico ha dirette ripercussioni sull’Europa. Non si tratta di una sorpresa, non si tratta di un ""cigno nero"", ma piuttosto di un ""rinoceronte grigio"" che avremmo dovuto prevedere e che dobbiamo tenere a mente mentre andiamo avanti. Ciò implica un nuovo approccio al modo in cui lavoriamo insieme. Dobbiamo vedere il mondo attraverso lenti progressive, per concentrarci con lo stesso livello di attenzione sulle dinamiche a lungo e a breve termine. Stiamo affrontando una guerra di aggressione che ci riporta alle tragedie del XX secolo, ma allo stesso tempo dobbiamo avere la visione necessaria per essere preparati alle sfide del XXI secolo.
La pandemia COVID-19 ha scosso le fondamenta del commercio e della mobilità internazionali e ha messo in luce profonde debolezze nella resilienza delle catene di approvvigionamento globali e nella globalizzazione così come la conoscevamo. Dicevano che avremmo potuto risolvere ogni problema con il libero scambio, che avremmo avuto democrazia e ricchezza per tutti; non è stato così e dobbiamo affrontare ciò che abbiamo sbagliato. Mentre lavoravamo per superare queste sfide, riprenderci dall'impatto devastante della pandemia e ripristinare i flussi commerciali globali, la guerra di aggressione russa contro l'Ucraina ha sconvolto i prezzi globali dell'energia, messo in pericolo la sicurezza alimentare e scatenato ondate di inflazione in tutto il mondo. A scapito dei più vulnerabili, soprattutto nel Sud del mondo. Inoltre, ha messo a rischio la stabilità, la pace e la sicurezza globali, che dipendono da un ordine internazionale prevedibile e basato su regole.
Solo un anno fa eravamo pronti ad affrontare le sfide del XXI secolo: eradicare la povertà, affrontare il cambiamento climatico, gestire l'impatto della digitalizzazione sui flussi di informazione e sulla vita quotidiana delle nostre società, gestire l'avvento di nuove tecnologie come l'informatica quantistica e l'intelligenza artificiale. Tuttavia, gli eventi del 24 febbraio scorso ci hanno riportato alle guerre del XX secolo. 
La scorsa settimana ero a Kiev. Sono stata testimone della dura realtà sul terreno e, tra la distruzione, ho sentito la forza dello spirito nazionale degli ucraini. 
La guerra è una guerra in Europa. Lontana, geograficamente, da molte altre parti del mondo, che in molti casi stanno affrontando le proprie difficoltà, più vicine loro. 
Questo però non deve far passare in secondo piano la rilevanza della posta in gioco. L'attacco russo non è semplicemente un atto di guerra o un conflitto localizzato. È un attacco contro l'integrità territoriale di una nazione sovrana, in violazione dei principi fondamentali dell'ordine globale che consente alla comunità internazionale di prosperare. Non possiamo permettere che vengano minacciate le basi stesse del diritto internazionale, senza il quale si terrebbe conto solo della forza militare e ogni Stato del mondo rischierebbe di essere invaso dal suo vicino. Questi non sono solo gli interessi dei Paesi europei, questi rappresentano i beni comuni per la convivenza di tutti i Paesi del mondo. 
Non possiamo restare inerti di fronte a questa provocazione contro il cuore della Carta delle Nazioni Unite, che minaccia di minare la stabilità in tutto il mondo. Non possiamo permettere che la legge del più forte prevalga sulla forza della legge. 
So che molti ritengono che l'Europa, in passato, non abbia riconosciuto che i problemi del mondo sono anche i suoi. E forse, negli ultimi anni, la nostra posizione geopolitica è stata meno incisiva di quanto avrebbe potuto essere. Oggi non è più così e iniziative come la Strategia dell'UE per l'Indo-Pacifico dimostrano che le nostre vedute si sono effettivamente ampliate. 
Nel mondo interconnesso di oggi, le questioni regionali si trasformano rapidamente in questioni globali. E purtroppo il problema dell'Europa oggi è diventato problema del mondo.
L'Italia e l'India condividono una profonda convinzione. Che solo lo Stato di diritto può consentire all'umanità di prosperare e svilupparsi, in equilibrio e armonia. Come Paesi lungimiranti, con culture ricche vecchie di millenni, abbiamo una visione comune, incentrata sull'uomo, in cui democrazia, scienza, pace e prosperità vanno di pari passo. Il rapporto tra intelligenza artificiale ed etica è fondamentale: tutti gli sviluppi devono essere incentrati sull'uomo. La nostra forza risiede nel nostro capitale umano, nelle nostre capacità di creare e spingere i confini della scienza, della conoscenza e della tecnologia, mantenendo lo Stato al servizio dei nostri cittadini. Stiamo costruendo nuovi ponti tra i centri accademici e di ricerca di Italia e India.
Nonostante la lunga storia dei nostri rispettivi popoli, siamo entrambi Stati giovani. Abbiamo dovuto superare lotte intense e simili per affermarci come Stati indipendenti. Non è un caso che il ""Risorgimento"" italiano sia stato tra le fonti di ispirazione per molti indiani che lottavano per la loro indipendenza e che l'opera di Giuseppe Mazzini, figura chiave per l'unificazione dell'Italia, sia stata tradotta, letta e studiata da molti patrioti indiani. Lo stesso Gandhi, la cui ""Giovane India"" si ispirava alla ""Giovine Italia"" di Mazzini, ne riconobbe l'influenza, affermando che: “Vi sono al mondo pochi esempi d’un uomo che, solo, abbia compiuto la resurrezione del proprio paese con la forza del pensiero e la dedizione estrema durata tutta la vita”. Le nostre civiltà si sono incontrate, toccate e influenzate a vicenda nel corso dei secoli. Gli esempi sono molti, ma uno mi ha colpito particolarmente: la scoperta di una statua indiana d'avorio tra le rovine di Pompei, risalente a duemila anni fa. Una testimonianza potente della profondità delle nostre relazioni storiche. 
Le nostre culture sono inni alla vita e all'amore e continueremo a lottare, con determinazione, contro coloro che venerano l'odio e la violenza. Il terrorismo è un cancro che deve essere affrontato anche attraverso un'ampia cooperazione internazionale, e deve essere affrontato con leadership e convinzione.
Mentre siedo nel mio ufficio a Palazzo Chigi a Roma, noto come la ""prua d'Italia"", mi viene spesso in mente la natura marittima della mia Nazione. Mentre navighiamo nelle acque del mondo, dobbiamo navigare nei nuovi orizzonti del XXI secolo. Dobbiamo vedere meglio mentre ci muoviamo nell'incertezza, per rafforzare la resilienza delle nostre relazioni globali, attraverso una maggiore cooperazione e diversificazione.
È vero che, come ci ricorda il titolo del Dialogo di Raisina di quest'anno, stiamo attraversando una tempesta. Una tempesta terribile, che sta rendendo difficile la navigazione delle nostre navi, tra venti contrari e onde violente che si infrangono in superficie. La paura si è insinuata negli equipaggi e anche i marinai più esperti sono sotto pressione per prendere le decisioni giuste. Coloro che sono a poppa, con la responsabilità dei loro equipaggi e delle loro navi, possono fare la differenza.
È proprio questa la scelta che noi, come leader, abbiamo davanti a noi: fluttuare in acque turbolenti o guidare le nostre navi verso la sicurezza di un porto sicuro. La nostra bussola è il nostro sforzo comune, di proteggere i valori umani condivisi che costituiscono la base della nostra coesistenza.
L'India è un attore chiave in questo ampio panorama, immerso nell'Indo-Pacifico così come l'Italia è al centro del Mediterraneo, e i nostri due Paesi hanno importanti contributi da dare insieme. Questo è il motivo per cui il Primo Ministro Modi e io abbiamo appena annunciato il rafforzamento delle nostre relazioni bilaterali in un partenariato strategico.
Basandoci su strumenti bilaterali e su programmi più ampi come il Global Gateway dell'UE, l'Europa e l'Indo-Pacifico - ma anche l'America Latina e il continente africano - stanno rafforzando la loro collaborazione su tutti i fronti, dalla connettività alle infrastrutture e al commercio equo e sostenibile, tenendo sempre presente una priorità strategica per tutti noi: la transizione energetica. 
Questa sarà un elemento chiave nella lotta globale contro il cambiamento climatico, a cui tutti dobbiamo contribuire, con compiti e responsabilità differenti. Dobbiamo farlo tenendo conto delle nostre responsabilità verso le generazioni future, ma anche verso i nostri cittadini di oggi, e dobbiamo farlo in un modo equilibrato: ogni Paese deve fare la sua parte. In caso contrario, si avrebbero profonde ripercussioni sull'umanità in tutto il mondo, direttamente, attraverso la scarsità di cibo, la siccità, gli eventi climatici estremi e altri disastri, ma anche indirettamente, attraverso nuovi conflitti derivanti dalle migrazioni indotte dal clima e dalle dispute transfrontaliere sulle risorse scarse. 
La necessità di accelerare la transizione energetica è stata accentuata dalla crisi energetica, che ha evidenziato la vulnerabilità delle economie di tutto il mondo. Tuttavia, ha anche dimostrato che il coordinamento globale sul cambiamento climatico non è un gioco a somma zero, ma un vero interesse condiviso. Lo stesso vale per lo sviluppo e la diffusione delle tecnologie, dove l'India e i Paesi dell'Indo-Pacifico hanno un ruolo centrale da svolgere, data la loro forza lavoro altamente qualificata, le loro risorse e la loro posizione strategica lungo le catene globali del valore. 
La nostra capacità di lavorare insieme su energie rinnovabili, idrogeno verde, circolarità e le transizioni gemelle determinerà il nostro successo. E questo richiede un ordine internazionale funzionante.
Questo è qualcosa di cui noi esseri umani del XXI secolo non possiamo fare a meno e che dobbiamo coltivare e riaffermare in ogni momento. La governance delle organizzazioni multilaterali deve essere aggiornata. Ma i cardini del multilateralismo non possono essere messi in discussione, perché sono anche i cardini della pace e della libertà. 
Non alimentiamo la falsa metafora di un mondo diviso, l'Occidente contro il resto del mondo. L'unità incrollabile di fronte alla crescente minaccia alla pace e alla stabilità internazionale va ben oltre l'interesse occidentale, è un interesse comune.  Questo è, a mio avviso, un messaggio chiave che potrebbe emergere dalla Presidenza indiana del G20 e dal Dialogo di Raisina. 
Un messaggio di speranza, un messaggio di unità. 
Ogni nazione può essere un faro, con la ricchezza e l'orgoglio della propria tradizione e identità, che qualcuno vorrebbe dimenticare o nascondere o prendere a calci, ma non siamo nulla senza le nostre radici. I nostri diritti e la capacità di riconoscerli dipendono dalla nostra tradizione. Chi vuole prendere a calci la nostra tradizione e la nostra identità, vuole prendere a calci i nostri diritti; è una lotta importante che stiamo affrontando in tutto il mondo e so che, su questo, abbiamo lo stesso punto di vista. I fari non si oscurano a vicenda, ma possono brillare insieme e aiutare tutti noi a navigare in queste acque agitate.
Grazie mille.
[Traduzione di cortesia]
 
",2023-03-02,https://www.governo.it/it/articolo/nuova-delhi-intervento-alla-conferenza-raisina-dialogue/21956
"Dichiarazioni alla stampa con il Primo Ministro Modi, l'intervento del Presidente Meloni","Buon pomeriggio a tutti, 
non posso non partire dal ringraziare il Primo Ministro Modi e tutta la Nazione per la splendida accoglienza che abbiamo ricevuto in questa nostra visita, non solo a testimonianza di una ospitalità che è famosa nel mondo ma anche della profonda amicizia che lega le nostre due Nazioni, che celebrano quest'anno il 75º anniversario delle loro relazioni diplomatiche e che per scelta determinata e dimostrata anche dal fatto che questa è la mia prima visita bilaterale nella regione dall'inizio del governo, vogliamo portare ulteriormente avanti, ulteriormente in alto, e la ragione per la quale abbiamo deciso di elevare i nostri rapporti a partenariato strategico perché le nostre relazioni sono estremamente solide.
Penso, ad esempio, al tema della eccellente collaborazione commerciale, vale la pena di ricordare che nell'interscambio tra Italia e India noi abbiamo raggiunto la cifra record di quasi 15 miliardi di euro, che in appena due anni abbiamo più che raddoppiato il volume di quell’ interscambio eppure siamo entrambi convinti che si possa fare di più.
Pensiamo che anche la soluzione di alcune questioni pregresse, la ripresa dei voli diretti tra Italia e India, possono ulteriormente facilitare gli scambi e gli investimenti e la nostra è una scelta strategica, è una scelta strategica perché voi sapete che il Governo italiano ha deciso di tornare a proiettare un grande attivismo dell'Italia sul suo fronte Mediterraneo, nel mar Mediterraneo e chiaramente quando noi parliamo di Mediterraneo allargato lo dobbiamo considerare allargato fino a qui, perché sono interconnessi, ovviamente, il mar Mediterraneo con l'Indo-Pacifico e noi vogliamo rafforzare sempre di più quella interconnessione.
Ci sono tra Italia e India molte similitudini. Siamo due penisole, siamo due culture millenarie e Stati relativamente più giovani, siamo Nazioni che si sono battute per la loro indipendenza, per la loro libertà, credo che ci siano anche molti elementi di vicinanza nella nostra visione, nel valore che riconosciamo, che ciascuno di noi riconosce alla tutela dell'identità, della specificità come condizione base anche per difendere i diritti dei propri popoli e quindi c'è molto materiale sul quale lavorare insieme a partire da alcuni settori sui quali vorremmo rafforzare la nostra cooperazione.
Penso al tema della difesa che il Primo Ministro citava perfettamente, penso al tema della sicurezza energetica. L’India si pone grandi obiettivi da questo punto di vista, la sua voglia di lavorare in maniera estremamente forte sul tema ad esempio della produzione di energia da fonti rinnovabili, è una scelta strategica che io considero particolarmente intelligente e anche qualcosa su cui sicuramente possiamo collaborare, uno dei tanti elementi sui quali ci sono piene convergenze.
C'è il tema della transizione digitale, noi stiamo da questo punto di vista anche lavorando a importantissimi progetti che collegano le nostre due Nazioni, c'è tutto il tema delle tecnologie emergenti, c'è il tema della cybersicurezza, c'è il tema dello spazio, sono materie strategiche quelle sulle quali vogliamo collaborare e crediamo davvero di poter fare ancora molto di più.
Abbiamo ovviamente da questo punto di vista scelto, come ricordava il Primo Ministro, di annunciare l'adesione dell'Italia all’Indo-Pacific Oceans’ Initiative proprio perché crediamo che in un contesto internazionale che deve essere basato sulle regole e sul rispetto della sovranità e dell'integrità territoriale sia fondamentale la stabilità e la visione di un Indo-Pacifico aperto e rispettoso delle regole della sovranità e dell'integrità delle Nazioni.
Chiaramente questo ci porta anche alla materia che stiamo affrontando in questo tempo, i grandi shock che le nostre Nazioni affrontano, la crisi pandemica, oggi la crisi internazionale con l’aggressione russa nei confronti dell'Ucraina, le sue ripercussioni sulla sicurezza mondiale, sull’ordine internazionale fondato sulle regole ma anche su temi come la sicurezza alimentare, sicurezza energetica, particolarmente dei Paesi più vulnerabili.  
Diventa molto importante nel momento in cui un Paese come l'India assume la Presidenza del G20 perché credo che possa rappresentare con grande forza come leadership anche i bisogni e gli interessi dei Paesi del Sud globale e ovviamente noi siamo estremamente interessati a favorire questo percorso e a dare una mano in questo percorso.
Il Primo Ministro Modi conosce perfettamente la posizione italiana, a sostegno, pieno sostegno alla sovranità e all'integrità territoriale dell'Ucraina e credo che condividiamo entrambi l'auspicio che l'India possa, in qualità di presidente del G20, svolgere un ruolo centrale nella facilitazione di un percorso negoziale verso la cessazione delle ostilità e una pace giusta e chiaramente credo sia stato importante nel precedente G20 di Bali mantenere la comunità multilaterale unita su un documento e faremo tutto quello che possiamo fare per sostenere la presidenza indiana per fare passi ancora in avanti e dimostrare ancora una volta la nostra amicizia.
E quindi il Primo Ministro Modi sa che può contare sulla collaborazione italiana a 360 gradi per la riuscita della prossima edizione del G20 e che può contare sull'Italia e sul mio Governo, sul nostro Governo per rafforzare le nostre relazioni.
Credo che davvero ci sia un grande lavoro che possiamo fare insieme e chissà che questo non mi porti a raggiungere le vette di consenso del Primo Ministro Modi che come si sa è il più amato al mondo, non ho la presunzione di arrivare allo stesso obiettivo ma sicuramente dimostra una grande capacità di leadership per la quale gli faccio le mie congratulazioni.
Grazie
 
",2023-03-02,https://www.governo.it/it/articolo/dichiarazioni-alla-stampa-con-il-primo-ministro-modi-lintervento-del-presidente-meloni
Videomessaggio di saluto del Presidente Meloni all’Assemblea pubblica di Cosmetica Italia,"Buongiorno a tutti.
Saluto e ringrazio il Presidente Lavino. Ho accettato subito il suo invito a portare il mio contributo ai lavori dell’Assemblea pubblica 2023 di Cosmetica Italia perché la cosmetica è uno dei fiori all’occhiello del Made in Italy. 
Il vostro è un comparto che dà lustro all’Italia e che genera ricchezza, che genera posti di lavoro. I dati li conoscete ovviamente voi meglio di me, ma è sempre giusto ricordarli perché questo è un settore non così conosciuto come meriterebbe e, anche, credo sia importante far capire agli italiani cosa fate ogni giorno, quale sia il valore che siete in grado di creare: 33 miliardi di euro di volume d’affari complessivo, 13 miliardi di euro di fatturato nel 2022, circa 400 mila addetti con l'indotto. Ma penso anche ai primati che questo settore raggiunge su scala internazionale e globale: è prodotto da imprese italiane il 67% del make-up consumato nell’intera Europa e il 55% di tutto il make-up consumato a livello mondiale. E questo non lo sa quasi nessuno. 
Non molti sanno che le competenze, la manifattura, la ricerca e lo sviluppo di questo settore sono in Italia e che alle imprese italiane si affidano anche i più grandi marchi al mondo. Noi pensiamo di comprare prodotti stranieri, ma la verità è che sono prodotti in Italia. 
I cosmetici fabbricati in Italia sono apprezzati per la qualità, la capacità creativa, la sicurezza, per l’affidabilità. Dati e numeri che sono da record, che fanno della cosmetica uno dei comparti trainanti del nostro “saper fare”. Ed è la ragione per la quale questo Governo intende rivolgere a questo comparto la stessa attenzione che viene riconosciuta a comparti più noti anche al grande pubblico: penso alla moda, penso all’agroalimentare, penso al design, all’automobile, a tutti gli altri settori che tutti sanno essere parte della grandezza del nostro marchio nel mondo e che lo rendono ricercato, che lo rendono voluto, desiderato. Perché è questo quello che ci contraddistingue e che ci contraddistinguerà sempre: la qualità, la capacità di essere unici, di fare cose che nessuno altro è in grado di fare. 
Voi siete in questo dei maestri e il nostro compito non può che essere quello di mettervi nelle condizioni di lavorare al meglio, di sapere rispondere nel miglior modo possibile alle sfide che avete davanti: internazionalizzazione, promozione, digitalizzazione e sostenibilità. Su questi temi e su molti altri l’attenzione del Governo è massima e non voglio rubare spazio al Ministro Urso, che sarà oggi con voi e che vi illustrerà nel dettaglio le tante cose che abbiamo fatto in questi primi mesi di Governo e quelle che intendiamo fare.
Tra quelle che abbiamo fatto penso ad esempio al Comitato per il Made in Italy nel mondo, alla riforma organica del sistema degli incentivi alle imprese, alla sospensione della plastic tax – tema molto sentito nell’ambiente - e all’impegno per un sistema formativo più integrato con il mondo produttivo. 
Abbiamo tantissimo lavoro da fare certo, sia a livello nazionale sia a livello europeo, a partire da alcuni provvedimenti importanti come i regolamenti proposti dalla Commissione europea in tema di imballaggi, microplastiche o trattamento delle acque reflue urbane, una battaglia che stiamo già portando avanti. Norme che auspichiamo saranno adottate per aiutare le imprese e non, invece, per ostacolarle. 
Questo Governo come sapete ha un programma ambizioso: fare quelle riforme che l’Italia aspetta da decenni, liberare le migliori energie di questa Nazione, creare i presupposti per uno sviluppo duraturo e stabile. È una sfida che siamo consapevoli di non poter vincere da soli e per questo dobbiamo poter contare sulla forza delle nostre imprese, sulla solidità dei nostri lavoratori, perché il Sistema Italia ha dimostrato di essere solido, di saper reagire meglio di altri, di non temere concorrenti. Dobbiamo solo riscoprire la fiducia in noi stessi e lavorare insieme per restituire a questa Nazione la grandezza che merita. 
E quindi grazie a tutti per quello che rappresentate e buon lavoro.
",2023-02-28,https://www.governo.it/it/articolo/videomessaggio-di-saluto-del-presidente-meloni-all-assemblea-pubblica-di-cosmetica-italia
Videomessaggio per l'evento di chiusura del centenario della Lega italiana per la Lotta ai Tumori,"Buongiorno a tutti. 
Sono molto dispiaciuta di non poter essere con voi a Biella per la chiusura del centenario della Lega italiana per la lotta ai tumori, ma ci tenevo ad inviare il mio contributo e a sottolineare l’attenzione che il Governo ha nei vostri confronti. Saluto il presidente Francesco Schittulli, i presidenti provinciali e i coordinatori regionali della LILT, tutti i delegati e i volontari presenti.
La LILT è un pilastro nella promozione e nella diffusione della cultura della prevenzione oncologica in Italia. Da cento anni le Istituzioni italiane possono contare sulla vostra dedizione e sul vostro instancabile impegno per ridurre i fattori di rischio e le cause che portano alla malattia, per informare i cittadini sulla diagnosi precoce e per prendersi cura delle persone che vivono e hanno vissuto quest’esperienza e hanno bisogno di essere ascoltate, aiutate e accompagnate. Come sapete meglio di me il tumore ha una componente psicologica che può incidere molto sul malato. Per questo, aiutare chi sta vivendo la malattia a non scoraggiarsi, a non sentirsi solo e a continuare a combattere può fare la differenza.
La LILT ha svolto un ruolo fondamentale nel corso di tutta la sua storia, in particolare in quei periodi nei quali i media e la scienza non avevano quegli stessi strumenti che hanno oggi per informare velocemente e raggiungere in poco tempo tantissime persone.
I vostri associati e i vostri volontari sono delle vere e proprie “sentinelle della prevenzione”, che su tutto il territorio nazionale donano una parte del loro tempo e della loro professionalità per aiutare il prossimo. È la bellezza del volontariato, dell’associazionismo, di quella vasta rete di enti di solidarietà sociale che innerva la nostra Nazione e la rende da sempre un esempio da seguire. 
L’Italia è orgogliosa di voi e vi ringrazia. 
Grazie e buon lavoro a tutti.
",2023-02-24,https://www.governo.it/it/articolo/il-testo-del-videomessaggio-del-presidente-meloni-occasione-dellevento-di-chiusura-del
"Primo anniversario  dell'avvio della guerra in Ucraina, il videomessaggio del Presidente Meloni","Un anno fa la Federazione Russa ha scioccato il mondo invadendo l’Ucraina.
La Russia aveva già compiuto in passato aggressioni nei confronti dei propri vicini, non aveva mai spento le rivendicazioni su quelli che chiama i suoi confini storici, ma nessuno avrebbe potuto immaginare un atto così grave. Ci eravamo illusi.
L’obiettivo di Putin era far capitolare l’Ucraina per poi rivolgere le sue mire espansionistiche agli altri Stati confinanti, non solo europei. 
Quel piano è fallito. Mosca ha dovuto fare i conti con l’eroica reazione di un popolo disposto a tutto per difendere la propria libertà e con una cosa più forte dei missili e carri armati: l’amore per la propria Patria. 
Il popolo ucraino sta pagando un prezzo molto alto per questo. A Bucha e Irpin l’ho visto con i miei occhi e non lo dimenticherò.
L’Ucraina non è e non sarà sola, perché sta difendendo anche i valori di libertà e democrazia su cui nasce l’identità europea e le fondamenta stesse del diritto internazionale, senza il quale varrebbe solo la forza militare e ogni Stato del mondo rischierebbe di essere invaso dal proprio vicino. 
Non possiamo consentirlo ed è nostro dovere lavorare per arrivare ad una “pace giusta”. Il mondo libero è debitore nei confronti delle donne e degli uomini ucraini. 
L’Italia è dalla loro parte.
",2023-02-24,https://www.governo.it/it/articolo/primo-anniversario-dellavvio-della-guerra-ucraina-il-videomessaggio-del-presidente-meloni
"Conferenza stampa con il Presidente Zelensky, l'intervento del Presidente Meloni","Buongiorno a tutti.
Grazie. Grazie per l'accoglienza, grazie per il tempo che abbiamo passato insieme, che passeremo ancora insieme in questa emozionante giornata. Io sono particolarmente contenta di essere qui, ho fortemente voluto essere qui in una delle mie prime missioni bilaterali entro pochi mesi dall’avvio del nuovo governo. Ho voluto farlo per ribadire il pieno sostegno dell'Italia all'Ucraina di fronte all'aggressione russa, per ribadire che l'Italia non intende tentennare in questa vicenda e non lo farà.
Noi siamo a quasi un anno - anche questo volevamo che accadesse: che questa visita si celebrasse prima del 24 febbraio - dal giorno che ha portato indietro le lancette della storia d'Europa di qualche decennio. L'invasione, che è iniziata in quello scorso 24 febbraio, nella mente di chi la muoveva doveva durare lo spazio di qualche giorno, ma le cose non sono andate come ci si aspettava. E non sono andate come ci si aspettava perché evidentemente è stata sottovalutata l'eroica reazione di un popolo disposto a fare tutto ciò che va fatto per difendere la propria libertà, la propria sovranità, la propria identità.
Mi ha ricordato la nascita dello Stato italiano, presidente Zelensky. Perché c'era un tempo nel quale si diceva che l'Italia come Nazione non esistesse e che l'Italia fosse semplicemente un’espressione geografica. Poi arrivò il Risorgimento italiano e l’Italia dimostrò di essere una Nazione. È un po’ simile a quello che accade a voi oggi: che qualcuno riteneva che sarebbe stato facile piegare l'Ucraina, perché l'Ucraina non era una Nazione, ma con la capacità che avete avuto di battervi, di resistere, voi avete dimostrato di essere una straordinaria Nazione. 
Quindi intanto voglio dire che l'Ucraina al cospetto del mondo ha già vinto la sua battaglia per rivendicare la propria identità. 
Ho letto su un quotidiano italiano il verso di un giovane soldato ucraino che prima di arruolarsi nell'esercizio faceva il giornalista, scriveva delle poesie. Dedica dei versi a un suo commilitone che non ce l'ha fatta e gli dice “prima del confine salva questo amore che cresce dappertutto come le more selvatiche”. Mi ha fatto riflettere perché racconta il tema che l’amor di Patria è qualcosa che nasce spontaneamente e che non puoi fermare; non ha bisogno di essere indotto e non è qualcosa rispetto a cui puoi far valere la tua coercizione.
E allora noi dobbiamo ricordarci questo, dobbiamo ricordarci che le Nazioni si fondano soprattutto sulla dimensione dei sacrifici che si è disposti a compiere insieme, sulla dimensione dei sacrifici che si sono compiuti insieme. Questo è un grande insegnamento che l'Ucraina dà oggi, è qualcosa che la storia di questo Paese ha già conosciuto, per esempio con il genocidio per carestia indotta provocato dal regime sovietico di Stalin, l’Holodomor, e io sono fiera di venire qui con una risoluzione approvata dalla Commissione affari esteri della Camera dei Deputati sul riconoscimento dell’Holodomor come genocidio, perché solo sulla verità e sulla giustizia si costruisce la pace tra i popoli.
Il prezzo che l'Ucraina sta pagando è un prezzo molto alto. Noi l'abbiamo visto stamattina. Abbiamo voluto recarci a Bucha, a Irpin per vedere con i nostri occhi la devastazione, la sofferenza e per cercare di trasmettere quello che abbiamo visto anche ai nostri popoli, perché a volte si tende a raccontare la storia magari con i numeri, con le astrazioni, ma è vita, carne, morte, sofferenza, capacità di reagire. E credo che vada raccontata questa storia nella sua umanità, credo che vada ricordato che quello che ieri accadeva Bucha o a Irpin oggi accade in molte altre città in Ucraina – penso alla città simbolo di Bachmut, penso a quello che mi è stato raccontato stamattina su persone che venivano uccise mentre erano al mercato, non lontano da qui, nella stessa ora in cui noi visitavamo la devastazione dei mesi passati. 
E credo, ripeto, che sia diverso vederlo con i propri occhi e io farò quello che posso per trasferire questo racconto a ogni italiano, perché qui non sono in gioco teorie astratte, ma sono in gioco la vita e la morte delle persone, e di fronte a questo è impossibile girarsi dall'altra parte. Però dico qualcosa di più: è impossibile girarsi dall'altra parte e sarebbe anche molto stupido farlo, non solo perché qui c'è un popolo aggredito, ma perché gli interessi ucraini coincidono con gli interessi dell'Europa. Le sorti dell'Unione europea e delle democrazie occidentali passano anche per la vittoria dell'Ucraina di fronte a chi vuole calpestare il diritto internazionale con la forza. E si illude chi pensa che girandosi dall'altra parte costruirà la pace. Chi pensa di potersi girare dall'altra parte sta solamente avvicinando la guerra.
La battaglia che combatte il popolo ucraino è una battaglia che combatte per ciascuno di noi ed è giusto che noi si faccia la nostra parte. È quello che l'Italia ha fatto dall'inizio, anche lavorando come abbiamo fatto anche oggi nelle nostre interlocuzioni sulla soluzione del conflitto, immaginare strade per arrivare a una soluzione del conflitto. Tutti vogliamo la pace, però bisogna intendersi su cosa pace sia, perché nessuna pace ingiusta per l'Ucraina può essere vera pace; nessuna pace che preveda una resa degli ucraini può essere vera pace, sarebbe banalmente un'invasione e un’invasione non è pace, è un'altra cosa; così come una vittoria della Russia non sarebbe pace ma sarebbe appunto un'invasione, e una sconfitta dell'Ucraina altro non rappresenterebbe che il preludio di una possibile invasione di altri Stati europei. Questo è quello che alcuni in Europa fingono di non capire. Io credo che le cose vadano chiamate con il loro nome. 
Chi sostiene l'Ucraina anche militarmente è chi lavora per la pace, ed è quello che facciamo noi ogni giorno per offrire la possibilità a un popolo, che chiaramente non aveva di partenza le stesse forze da mettere in campo, la possibilità di difendersi. 
Io penso che vada riconosciuto in ogni caso che, oltre a esserci un aggressore e un aggredito, oggi è l'aggredito, per paradosso, a presentare un piano di pace in dieci punti alla comunità internazionale. Lo dico perché ho sentito le dichiarazioni di questa mattina, di chi dall’altra parte sostiene di aver fatto del suo meglio per impedire il conflitto. Rimane agli atti che c’è un aggredito e c’è un aggressore. Rimane agli atti che per paradosso è l’aggredito che cerca soluzioni diplomatiche, che cerca di discutere di ipotesi di piani di pace. E io penso che questo sia uno sforzo notevole che va riconosciuto al Presidente Zelensky, che va riconosciuto all'Ucraina.
Noi siamo pronti a fornire ogni possibile assistenza quando ci dovessero essere le condizioni per avviare un qualsiasi negoziato, ma fino ad allora noi offriremo all'Ucraina ogni genere di supporto. Lo abbiamo fatto finora e continueremo a farlo: supporto militare  - siamo arrivati al nostro sesto pacchetto di invio anche di strumenti militari - basato soprattutto su sistemi di difesa anti-aerea per difendere la popolazione civile, per difendere le infrastrutture strategiche, perché il gioco cinico di provare a piegare la popolazione civile è un gioco a cui bisogna rispondere con determinazione- , sul piano umanitario, sul piano finanziario, sul piano civile - abbiamo visto stamattina la consegna di uno dei tanti generatori di elettricità che l'Italia ha inviato proprio per sostenere la popolazione civile -, sul tema della ricostruzione.
Noi abbiamo parlato molto oggi di ricostruzione, non solo della ricostruzione di quando dovesse finire il conflitto, la ricostruzione è anche adesso, perché il simbolo di un palazzo distrutto che viene ricostruito è un simbolo di speranza e perché parlare di ricostruzione per l'Ucraina vuol dire scommettere sulla vittoria dell’Ucraina, vuol dire sapere che l'Ucraina può vincere questo conflitto. E io credo che questo sia un grande segnale ed è il motivo per il quale l'Italia lavora per la organizzazione di una conferenza sulla ricostruzione da tenersi in aprile, sulla quale intendiamo collaborare con grande dinamicità insieme. C’è un know-how che le imprese italiane, che le eccellenze italiane possono offrire: lo metteremo tutto a disposizione perché l'Italia intende giocare un ruolo da protagonista nella ricostruzione, da oggi, di questo Paese.
E poi il sostegno politico. L'Italia riconosce le legittime aspirazioni europee dell'Ucraina che si batte per difendere valori europei di democrazia, di libertà, che è un avamposto della sicurezza nel continente europeo. Noi per questo abbiamo avuto un ruolo decisivo nel sostenere l'attribuzione per l'Ucraina dello status di Paese candidato all'Unione europea. E anche su questo intendiamo fare pienamente la nostra parte, così come su un tema che viene discusso meno degli altri, ma che per noi non è secondario: la cooperazione sul piano culturale, sul piano della tutela del patrimonio culturale, del patrimonio artistico. Su questo l’Italia, che obiettivamente ha un'esperienza senza uguali essendo la Nazione con il più ricco patrimonio artistico del pianeta, sappiamo che può fare la differenza. Stiamo già collaborando nella difesa dell’identità culturale dell'Ucraina.
Tutte queste materie sono oggetto di questa Dichiarazione congiunta che abbiamo firmato oggi con il presidente Zelensky sul percorso di pace, sul percorso di avvicinamento dell'Ucraina all'Unione europea, sulla ricostruzione della Nazione.
Torno sul tema della ricostruzione, perché riflettevo stamattina sul fatto che in Italia il nostro ultimo dopoguerra è stato un periodo di grande crescita e di sviluppo. Sono quelli anni che noi chiamiamo “il miracolo Italiano”, sono gli anni che hanno fatto dell'Italia una delle più grandi potenze industriali e la Nazione che è oggi. Ecco, io sono certa che nei prossimi anni noi potremo parlare anche di un miracolo ucraino. Ed è questo l'augurio che faccio, ed è questo l'impegno che prendo a nome dell'Italia per sostenere questa Nazione in questo importante obiettivo e ribadire, Volodymyr, che l'Italia è con l'Ucraina, che il mondo libero è con voi e che noi vi siamo debitori e non lo dimentichiamo.
",2023-02-21,https://www.governo.it/it/articolo/conferenza-stampa-con-il-presidente-zelensky-lintervento-del-presidente-meloni/21869
Messaggio di saluto del Presidente Meloni all'inaugurazione dell'A.A. 2022-2023 della Scuola Ufficiali Carabinieri,"Il Sottosegretario alla Presidenza, Alfredo Mantovano, legge il messaggio di saluto del Presidente del Consiglio, Giorgia Meloni, in occasione dell'inaugurazione dell'Anno Accademico 2022-2023 della Scuola Ufficiali Carabinieri.
Il Presidente Meloni non ha potuto presenziare all'evento a causa di uno stato influenzale.
----------
Buongiorno a tutti. 
Sono profondamente dispiaciuta di non poter partecipare a questa giornata così importante per l'Arma dei Carabinieri e per le Forze Armate. Desidero salutare il Ministro della Difesa Crosetto, il Comandante generale dell’Arma Luzi, il Comandante delle Scuole dell'Arma Governale, il Comandante della Scuola Ufficiali Domizi e tutte le Autorità presenti.
L’inaugurazione dell’Anno Accademico della Scuola Ufficiali dell’Arma dei Carabinieri è un’occasione solenne per questa Forza Armata ma anche per chi, come me, è stato chiamato dai cittadini a rappresentare lo Stato e a farsi portavoce della fiducia, della riconoscenza, del rispetto e dell’orgoglio che gli italiani nutrono per i loro Carabinieri. Ho usato appositamente la parola “loro”, un aggettivo possessivo. Perché è esattamente questo il sentimento che gli italiani provano nei vostri confronti: voi appartenete al popolo italiano, voi rappresentate un tratto distintivo della nostra storia e del nostro futuro, voi siete un pezzo di noi.
Oggi celebriamo ancora una volta questo legame che unisce il nostro popolo ad ognuno di voi e vi ringraziamo della scelta che state facendo. Una scelta coraggiosa, che nasce da un profondo senso del dovere e dalla dedizione all’interesse della Nazione.
Nel corso di un’intervista venne chiesto al generale Dalla Chiesa di dire il perché un giovane decide di diventare un ufficiale dei Carabinieri. Il generale rispose: “Perché crede e ha bisogno di continuare a credere”. Ecco, è questo quello che fa un Carabiniere: crede nella Patria, crede nel servizio, nello spirito di dedizione, nella capacità di donarsi al prossimo, nella professionalità, nel coraggio, nel sacrificio.
Voi credete che ci sia qualcosa di più alto per il quale valga la pena spendere rimboccarsi le maniche, mettersi in gioco, spendere la propria vita. Sono questi sentimenti che fanno dei Carabinieri un simbolo della Nazione, una Forza Armata ammirata e apprezzata per la straordinaria professionalità che dimostra nei compiti istituzionali che lo Stato italiano le attribuisce, sia in Patria sia fuori dai confini nazionali.
Voi siete le sentinelle della nostra sicurezza e della nostra libertà sia in ambito nazionale, negli oltre cinquemila presidi diffusi sul nostro territorio, sia nelle missioni di pace all'estero e nei diversi teatri operativi: dall'Iraq al Kosovo, dalla Nigeria a Gibuti. I risultati del vostro impegno lo dimostrano. Nel 2022 i Carabinieri hanno operato per oltre il 73% dei reati complessivamente denunciati, hanno tratto in arresto 476 persone per associazione di tipo mafioso, hanno sequestrato e confiscato beni per circa 630 milioni di euro e hanno restituito importanti risorse alla produttività dell’Italia. E le attività investigative condotte per la ricerca di pericolosi latitanti hanno permesso l'arresto, dal 2021 ad oggi, di 14 ricercati. Tra questi Matteo Messina Denaro. Il mio ringraziamento va ancora una volta ai magistrati, agli inquirenti e alle Forze dell’Ordine che hanno permesso di porre fine alla sua ultraventennale latitanza e di assicurare alla giustizia un nemico dello Stato. Da Falcone, da Borsellino, dal generale Dalla Chiesa e dai tanti eroi della lotta alla mafia abbiamo raccolto un testimone ed è dovere di ciascuno di noi consegnarlo alle future generazioni. Rivolgo il mio saluto a tutti i frequentatori dei corsi di Applicazione e di Perfezionamento; so che tra di Voi vi sono anche Ufficiali provenienti da altre Nazioni. Siete voi i primi protagonisti di questa giornata. State vivendo un periodo fondamentale e vi auguro di farlo con quell’entusiasmo, quel senso di responsabilità e quella determinazione che sono caratteristiche qualificanti dell’Arma dei Carabinieri. Vi auguro di cogliere appieno le opportunità che questo percorso formativo garantisce, sia in termini di sviluppo della cultura professionale sia di esercizio di quei comportamenti etici che caratterizzano l’identità dell’Arma. 
Vedete, qualche settimana fa sono stata in visita di Stato in Algeria e sono salita sulla Nave Carabiniere, un gioiello della tecnologia nazionale, un concentrato di modernità e innovazione. Ecco, quel gioiello è dedicato alla vostra Forza Armata, è dedicata ai Carabinieri e viene definita “il simbolo del dovere”. 
È questo, in fondo, quello che rappresentate e che siete agli occhi degli italiani: il simbolo del dovere. Il dovere di servire sempre lo Stato e le Istituzioni, il dovere di onorare la Patria e la sua Bandiera in Italia e nel mondo, il dovere di essere al servizio degli italiani.
Per questo non ci stancheremo mai di dirvi grazie per quello che fate ogni giorno per la Nazione. La vostra è una missione e sappiate che potrete contare sempre su di noi per portarla avanti. 
Viva le Forze Armate!
Viva i Carabinieri!
Viva l’Italia!
",2023-02-13,https://www.governo.it/it/articolo/messaggio-di-saluto-del-presidente-meloni-allinaugurazione-dellaa-2022-2023-della-scuola
"Conferenza stampa sul Consiglio europeo straordinario, l'intervento introduttivo del Presidente Meloni","Buongiorno a tutti,
grazie per essere qui e scusate il ritardo dovuto al rispetto nei confronti del Presidente della Repubblica che intanto era impegnato per le celebrazioni del Giorno del ricordo dei martiri delle Foibe, degli esuli di Istria, Fiume e Dalmazia e ovviamente non posso non partire anche io da un ricordo delle vicende del nostro confine orientale; tra l’altro, nella giornata di oggi il palazzo del Governo, cioè, Palazzo Chigi, sarà colorato col tricolore con una scritta “Io ricordo” proprio in memoria degli esuli e, quindi, io credo che fosse giusto attendere il Presidente della Repubblica prima di iniziare questa conferenza stampa che ho tenuto a fare perché, come ho detto ai temerari che erano ancora lì alle tre di questa mattina della notte scorsa, sono molto contenta dei risultati ottenuti dall'Italia in questo Consiglio Europeo. 
Sono estremamente soddisfatta degli importantissimi passi in avanti che ritengo l'Unione Europea e il Consiglio Europeo abbiano fatto su alcune materie, che erano particolarmente delicate nella discussione che si teneva ieri al Consiglio Ue.
Voi sapete che c'erano tre grandi materie in discussione: ovviamente la vicenda Ucraina, che ha visto ieri l'importante presenza del Presidente Zelensky che è venuto a parlare al Consiglio europeo e credo che l'immagine di compattezza che è stata data ieri sia un segnale molto, molto importante.
All'interno della dinamica del Consiglio europeo, sulla vicenda Ucraina c'è anche nelle Conclusioni del Consiglio, la conferma del pieno sostegno alla causa Ucraina, alla sovranità, alla libertà del popolo ucraino e quindi sono stati ribaditi a 360 gradi non solo la compattezza dell'Europa da questo punto di vista ma anche il fatto che l'Unione europea intende rimanere al fianco dell'Ucraina per tutto il tempo che sarà necessario e con tutti gli strumenti che saranno necessari.
Da questo punto di vista l'Italia ha tenuto sempre una posizione estremamente chiara, estremamente coerente. Sapete che il nostro impegno a sostegno dell’Ucraina è un impegno a 360 gradi, è un impegno che riguarda il fronte finanziario, umanitario, civile, militare e anche ieri al Presidente Zelensky, con il quale ho parlato, abbiamo ribadito questa nostra piena disponibilità; ma era importante che al di là dei singoli Stati lo facesse il Consiglio europeo nel suo complesso e quindi è stata una giornata molto importante da questo punto di vista.
Dopodiché le altre due grandi materie in discussione al Consiglio europeo erano l’economica e la materia migratoria.
Economia. La discussione sulla competitività del nostro sistema produttivo, delle nostre aziende, delle nostre Industrie nasce nel precedente Consiglio Ue. È una discussione strategica molto importante che anche l'Italia ha caldeggiato, ritenendo che le crisi che abbiamo fronteggiato in questi anni necessitino di una discussione strategica sulle priorità che l'Unione Europea deve darsi. Entra nella discussione, ad esempio, la questione delle catene di approvvigionamento che io ho più volte posto all'interno del Consiglio europeo. 
Ritengo che la vicenda Ucraina con l'energia ma ancora prima la crisi pandemica ci abbiano insegnato come il continente europeo per recuperare una propria piena sovranità debba anche porsi il problema delle catene di approvvigionamento strategico, perché se non si controllano le catene di approvvigionamento strategico si rimane in balia degli eventi. Questa è una discussione che oggi è molto presente nel Consiglio europeo e credo che sia particolarmente importante. 
Dopodiché per fronteggiare le conseguenze delle scelte che altre potenze stanno facendo, il riferimento all'Inflation Reduction Act americano è uno di questi, per sostenere le loro economie di fronte alle difficoltà che sono generate anche dalle crisi internazionali, noi abbiamo avviato una discussione per capire come si possa rafforzare anche la resilienza e la competitività delle nostre imprese.
Le soluzioni che si sono immaginate tra i diversi Stati membri sono molteplici e sono molto orientate anche alle possibilità di ciascuno Stato.
Voi sapete che si era aperta una discussione, che c'è una discussione che riguarda il tema dell'allentamento degli aiuti di Stato particolarmente richiesta da alcune Nazioni che hanno un maggiore spazio fiscale - che quindi allentando le norme sugli aiuti di Stato possono con maggiore facilità aiutare le loro imprese - che ovviamente è una soluzione che rischia di avere anche delle conseguenze, che bisogna monitorare in termini di tenuta del mercato unico, in termini di pari condizioni per le altre Nazioni. Questa è una questione che l'Italia ha ampiamente posto intanto chiedendo che l'allentamento degli aiuti di Stato fosse circoscritto, temporaneo, limitato e in secondo luogo che vi fosse anche la capacità di dare a un problema europeo una risposta europea perché l'allentamento agli aiuti di Stato rischia di essere una risposta nazionale a un problema europeo.
Per questo noi abbiamo chiesto che la Commissione faccia una proposta su un fondo sovrano europeo, cioè su un fondo europeo dedicato alla sovranità strategica dell'Unione europea, questo elemento entra nelle Conclusioni del Consiglio ma siamo anche consapevoli di come un fondo del genere richieda del tempo e noi non abbiamo tempo. Quindi ci siamo interrogati su come si potesse anche per le Nazioni che hanno un minore spazio fiscale creare tra virgolette uno spazio fiscale ed è quello che siamo riusciti ad ottenere nelle Conclusioni di questo Consiglio.
La proposta italiana era oltre a quella del fondo sovrano, la possibilità di una flessibilità sui fondi esistenti: vale a dire noi abbiamo dei fondi attualmente già stanziati che vanno dal REPowerEU al NextGenerationEU passando per i fondi di coesione. Quello che abbiamo chiesto è la possibilità di utilizzare appieno queste risorse per concentrarle sulle priorità che abbiamo e l'altra grande questione che abbiamo posto e che stanotte siamo riusciti a fare entrare nelle Conclusioni del Consiglio - poi se volete io vi dico nello specifico quali sono proprio le parti di testo che sono oggetto delle questioni che ha posto l'Italia, e sono molte - è che nella futura discussione sulla riforma della governance, cioè del patto di stabilità e crescita, si tenesse conto delle decisioni che venivano prese.
È ovvio che nel momento nel quale la risposta per Nazioni che hanno un minore spazio fiscale e la possibilità del pieno utilizzo dei fondi esistenti rimane il tema dei cofinanziamenti nazionali, perché se poi i cofinanziamenti nazionali che io utilizzo per liberare queste risorse impattano sul rapporto deficit PIL, il problema rimane. E quindi abbiamo chiesto che di questi elementi si tenga conto nella discussione sul patto di stabilità, che non era in discussione ieri, perché non era tema all'ordine del giorno ma lo sarà probabilmente nei prossimi Consigli europei. Siamo comunque riusciti ad inserire questo elemento: si tenga conto, nel dibattito della riforma del Patto di stabilità e crescita, delle decisioni che sono state prese, perché quelle decisioni possono essere il più possibile implementate.
Quindi devo dire che, con il tema di limitare e di rendere temporanei gli aiuti di Stato, con il tema del fondo sovrano, con il tema della flessibilità, con il tema del dibattito sulla governance e con la vicenda delle catene di approvvigionamento, la posizione italiana sulla materia economica è pienamente entrata nelle Conclusioni del Consiglio europeo e penso che possiamo essere molto soddisfatti di questo risultato. 
E ancora di più penso che dobbiamo essere soddisfatti del risultato che riguarda il tema dell'immigrazione. Sulla vicenda la giornata di ieri stabilisce un principio: si cambia l'approccio. L’approccio del Consiglio europeo nelle sue Conclusioni è molto diverso da quello che noi abbiamo visto negli ultimi anni. L'approccio, che il Consiglio europeo mette “nero su bianco” nella giornata di ieri, parte da una frase che non si era mai riusciti a mettere su un documento di questo tipo: l'immigrazione è un problema europeo e ha bisogno di una risposta europea.
Questo, dal mio punto di vista, cambia moltissime cose nell'approccio europeo alla questione migratoria, ma non è l'unico risultato che abbiamo portato a casa. Noi ci siamo concentrati sulla necessità di seguire e di occuparsi della protezione delle frontiere esterne: quando negli anni scorsi tutto il dibattito era concentrato sul tema della dimensione interna dei cosiddetti movimenti secondari, abbiamo chiesto e ottenuto che le Conclusioni del Consiglio europeo si concentrassero sulla dimensione esterna, quindi sulla protezione dei confini esterni dell'Unione europea, tenendo conto della differenza che esiste tra quei confini, e in particolare della specificità dei confini marittimi. Tutte queste cose le trovate nelle Conclusioni del Consiglio Ue.
Quindi, rispetto al passato nel quale abbiamo visto attenzione, ad esempio, per governare i flussi migratori che arrivavano da est  - la famosa rotta balcanica – e nel quale non abbiamo mai visto una attenzione adeguata, dal nostro punto di vista, da parte delle Istituzioni europee verso la rotta mediterranea e non abbiamo mai visto nei documenti del Consiglio e della Commissione  quello che già eravamo riusciti ad ottenere e che viene confermato e rilanciato nelle Conclusioni di questo Consiglio europeo: la priorità della rotta del Mediterraneo centrale.
Il Piano d'azione della Commissione sul Mediterraneo centrale, che era scaturito da una presa di posizione italiana e da una vicenda - che voi avevate seguito e che, nello specifico, era quella della nave Ocean Viking - sulla quale c'era stato un dibattito tra noi e altre Nazioni, nelle Conclusioni di questo Consiglio europeo viene rilanciato.
Quindi, c'è l'immigrazione come problema europeo. C’è la dimensione esterna: prima di ragionare dei movimenti interni e dei movimenti secondari si deve lavorare insieme sui movimenti primari; quindi per combattere il traffico e frenare i movimenti illegali si deve considerare la specificità del confine marittimo e, in particolare, della rotta del Mediterraneo centrale, si deve lavorare su una maggiore cooperazione -  risorse -  in particolare con i Paesi di provenienza e i Paesi di transito. Cito il lavoro che stiamo facendo sull'Africa, che oggi sta facendo soprattutto l'Italia: è un lavoro sul quale noi vorremmo ingaggiare l'Unione europea nel suo complesso. Oggi l'Africa è un continente che offre moltissime opportunità, anche rispetto alle difficoltà che l'Europa sta incontrando ; penso al tema energetico, non ci torno sopra perché ne abbiamo parlato tante volte. Crediamo che, ad esempio, collaborando meglio con queste Nazioni e immaginando una cooperazione rafforzata  si possa anche combattere i flussi illegali, e contestualmente i trafficanti di esseri umani, e governare l'immigrazione consentendo alle persone di entrare in Europa secondo flussi che sono definiti dai Paesi membri in modo legale. Perché io continuo a ritenere che non sia umano mettere il tema delle migrazioni in mano a dei trafficanti di uomini.
In questo entra anche la vicenda del rapporto con il cosiddetto Cooperation Framework, del rapporto con chi è impegnato nelle attività di search and rescue, di salvataggio. Sapete che è abbastanza una novità che si discuta di questo tema anche nell'ottica di regolamentare il funzionamento di queste attività. Il tema di un Framework, ossia di una cornice, torna in almeno tre punti diversi delle Conclusioni del Consiglio europeo. 
C'è il tema dei rimpatri: rafforzare la capacità dell'Unione europea di rimpatriare chi non ha diritto a stare in Europa. E c'è, altra cosa molto importante che è stata oggetto di ampie consultazioni con gli altri Paesi membri, che non si può trattare il tema dei movimenti secondari se non si tratta quello dei movimenti primari, che è la questione che l'Italia ha posto.
Tutte queste materie sono nel documento finale della riunione di ieri e – poi, ripeto, se volete vi dico proprio quali sono le parti – mi sembra che ci siano almeno sette/otto proposte italiane che entrano in questo Consiglio e che abbiamo preparato dialogando con i nostri omologhi, facendolo non solo nella giornata di ieri, ma anche nei giorni scorsi: ho avuto diverse telefonate con i miei omologhi, anche con quelli che potevano sembrare più distanti, alla fine siamo riusciti a costruire un equilibrio e un documento che secondo me rappresenta una grande vittoria per l'Italia e che dimostra che quando c'è la volontà politica di affrontare dei problemi in modo pragmatico e serio si riescono ad ottenere dei risultati.
Quindi io mi definisco estremamente soddisfatta del protagonismo dell'Italia nella lunga giornata di ieri, del protagonismo dell'Italia nei giorni che hanno anticipato questa discussione. Devo ringraziare i nostri Sherpa e tutte le persone che hanno lavorato lungamente per costruire questa sintesi, poi però la differenza la fa la capacità politica che si ha di costruire delle relazioni, di riuscire a dialogare con tutti e di avere anche la consapevolezza necessaria per difendere i propri interessi e cercare una convergenza con gli interessi degli altri. 
Quindi un’ottima giornata davvero, per cui ci tenevo a raccontarvi questi risultati.
",2023-02-10,https://www.governo.it/it/articolo/conferenza-stampa-sul-consiglio-europeo-straordinario-lintervento-introduttivo-del
Punto stampa del Presidente Meloni all'arrivo al Consiglio europeo straordinario,"Giornalista: Presidente, cosa dirà a Zelensky?
Presidente Meloni: L’Italia continua ad essere pienamente impegnata, la nostra contribuzione è una contribuzione a 360 gradi, perché siamo consapevoli di come – lo abbiamo detto più volte – oltre ovviamente al tema del rispetto del diritto internazionale, del valore della sovranità e della libertà di una Nazione, il conflitto ucraino ci coinvolge tutti direttamente. Credo che il modo migliore per costruire un’opzione di pace e di dialogo sia mantenere le forze in campo su un piano di equilibrio, quindi il sostegno all’Ucraina a 360 gradi è anche il modo migliore per arrivare a una possibile trattativa e in ogni caso l’Italia continuerà a sostenere oggi e intende ovviamente essere parte protagonista nella futura possibile ricostruzione del Paese
Giornalista: È ottimista che si possano fare passi in avanti sull’immigrazione? 
Presidente Meloni: Mi pare che si siano già fatti dei passi in avanti perché la bozza delle conclusioni, se guardiamo al passato sul tema della dimensione esterna, sul tema del fatto che la questione emigratoria è una questione europea, sul tema della specificità del confine marittimo che ovviamente ha bisogno di risposte diverse, è un enorme passo avanti rispetto al passato. Chi segue queste dinamiche sa che negli ultimi 5 o 6 anni immaginare che ci fosse una tale presa di coscienza su questa materia da parte del Consiglio europeo era difficile e quindi lo considero un ottimo punto di partenza, frutto di un importante lavoro italiano non solo politico ma anche della nostra diplomazia. E quindi sono abbastanza ottimista.
Giornalista: Presidente sui dossier economici cosa si attende l’Italia da questo Consiglio, principalmente?
Presidente Meloni: Mi attendo che le legittime aspirazioni delle singole Nazioni non vadano a scapito delle altre e che quindi si possa trovare un equilibrio. Da una parte noi abbiamo sicuramente un enorme bisogno di difendere la competitività del nostro sistema: non perché gli Stati Uniti hanno fatto l’IRA, Inflation Reduction Act, ma perché è un momento nel quale bisogna rimettere in discussione le scelte che si sono fatte, per esempio in tema di catene di approvvigionamento, tornare a controllare le proprie catene di approvvigionamento fondamentali. Abbiamo un problema di competitività bisogna aiutare il nostro sistema produttivo, bisogna farlo in maniera tale da non creare ovviamente disparità all’interno del mercato unico e quindi, per esempio, noi continuiamo a ritenere che immaginare un fondo sovrano per sostenere le imprese, lavorare su una piena flessibilità dei fondi esistenti debbano essere questioni da discutere e da mettere su piatto nel momento in cui alcuni che hanno uno spazio fiscale superiore ad altri chiedono un allentamento delle norme sugli aiuti di Stato.
Giornalista: La missione di Francia e Germania a Washington è stata inopportuna Presidente?
Presidente Meloni: Francamente mi è sembrato più inopportuno l’invito a Zelensky di ieri, perché credo che la nostra forza in questa vicenda sia l’unità e la compattezza. Io capisco la questione politica interna, il fatto di privilegiare le proprie opinioni pubbliche interne, ma ci sono momenti nei quali privilegiare la propria opinione pubblica interna rischia di andare a discapito della causa e questo mi pare che fosse  uno di quei casi.
Giornalista: Il cancelliere austriaco vuole che l'UE investa 2 miliardi di euro in infrastrutture di confine, al confine turco e a quello bulgaro. Qual è la sua posizione su questo? Sostiene questo?
Presidente Meloni: Penso che l'Europa debba controllare le sue frontiere esterne e sono d'accordo con tutto ciò che aiuta a controllare la migrazione illegale e ad aiutare la migrazione legale. Si tratta di strumenti diversi di cui abbiamo bisogno, a seconda della tipologia di confine che abbiamo. Quindi come l’Italia, ad esempio, chiede che ci si occupi del confine sud, quello marittimo, che ha bisogno di risposte particolari, e penso che siamo d'accordo sul fatto che l'Europa debba gestire l'immigrazione e negli anni passati non l'ha fatto come secondo noi avrebbe dovuto. Quindi, sosterrò le questioni degli altri Paesi e spero che loro sosterranno le mie. 
[Traduzione di cortesia]
Giornalista: Mi può dire qualcosa su [inaudibile]
Presidente Meloni: È stata una grande esperienza, molto importante. Ho parlato con tutti i rappresentanti. È un Paese in cui l'Italia ha una presenza storica e la vogliamo rafforzare a livello politico, a livello economico, e credo anche che il lavoro che i nostri soldati stanno facendo lì sia molto importante. Penso che tornerò. Grazie.
[Traduzione di cortesia]
 
",2023-02-09,https://www.governo.it/it/articolo/punto-stampa-del-presidente-meloni-allarrivo-al-consiglio-europeo-straordinario/21778
Il videomessaggio del Presidente Meloni alla presentazione del progetto “Voce alla SLA”,"Buongiorno a tutti.
Sono molto felice di portare il mio saluto alla presentazione del progetto “Voce alla SLA”. Voglio salutare e ringraziare coloro che hanno preso parte a questa importante iniziativa e che hanno consentito questo progetto straordinario: il Ministro della Salute Schillaci, il Rettore del Campus Bio Medico Guglielmelli, Translated e Nemo Lab, Pino Insegno. 
Come sapete, la perdita della capacità di parlare con la propria voce è una delle ragioni di maggiore sofferenza per le persone che sono affette da Sclerosi Laterale Amiotrofica. Perdere la propria voce vuol dire perdere un pezzo fondamentale della propria identità, della capacità di relazionarsi con l’altro, a partire dai propri cari e da chi ti vuole bene. Voi avete scelto di raccogliere questa sfida, di mettere la tecnologia al servizio della persona e di immaginare una sinergia capace di ridare la voce a chi l’ha persa. La salute non è solo cura ed esclusione della malattia ma pieno benessere della persona e il benessere di una persona con la SLA passa, anche, dalla capacità di potersi esprimere con la propria voce, dalla capacità di esprimere pienamente le proprie emozioni e di relazionarsi con l’altro. 
Ho avuto modo di guardare lo spot del vostro progetto e devo confessarvi che l’ho trovato molto emozionante. Sono davvero contenta che l’Italia possa essere protagonista in questo campo, dimostrare una grande capacità di innovazione, di trasversalità, di multidisciplinarietà ma soprattutto di generosità.
Di norma una persona mette in banca ciò che possiede e che non vuole dare a nessuno. Lo fa per metterlo al sicuro e per evitare che qualcuno possa rubarlo. Questo progetto va nella direzione diametralmente opposta: si crea una ‘banca della voce’ per donare qualcosa di sé all’altro. E ciò che decidiamo di donare è qualcosa di molto personale: è la nostra voce. È un po’ come donare un pezzo di noi stessi a chi quel pezzo di sé lo ha perso a causa della malattia.
San Giovanni Paolo II ha scritto che: “Non è ricco colui che possiede, ma colui che dà, colui che è capace di donarsi”. Ecco, questo è lo spirito alla base dell’impegno del nostro Governo nei confronti della disabilità. È lo spirito che ci porta a mettere al centro di ogni cosa che facciamo la persona, i suoi bisogni di presa in carico, di assistenza e di cura. È lo spirito che ci fa essere al fianco delle famiglie, delle associazioni e delle Istituzioni che ogni giorno si rimboccano le maniche per migliorare la qualità della vita delle persone più fragili.
Io voglio ringraziarvi sinceramente per aver voluto creare questo momento di attenzione e sensibilizzazione su una malattia come la SLA. Vi ringrazio per essere riusciti a coniugare tecnologia e solidarietà e per aver dimostrato che l’Italia non ha niente da invidiare a nessuno e che ha tutte le carte in regole per essere avanguardia nell’innovazione e nella ricerca.
Complimenti davvero a tutti coloro che hanno reso possibile questa importante iniziativa e buon lavoro a tutti.
 
",2023-02-06,https://www.governo.it/it/articolo/il-videomessaggio-del-presidente-meloni-alla-presentazione-del-progetto-voce-alla-sla/21717
"Dichiarazioni alla stampa con il Primo Ministro dell’Etiopia, l'intervento del Presidente Meloni","Voglio ringraziare molto sinceramente il Primo Ministro della Repubblica Federale Democratica di Etiopia per la sua visita in Italia, per questo straordinario colloquio che abbiamo avuto durante la nostra colazione di lavoro con le nostre rispettive delegazioni.
Ci eravamo già incontrati a Sharm el Sheik durante la Cop 27 nello scorso novembre e immediatamente ci è stato chiaro che le relazioni, che Italia ed Etiopia hanno avuto e hanno storicamente, potevano intensificarsi ancora di più.
Anche oggi abbiamo confermato la profondità dei legami che uniscono le nostre Nazioni e i nostri popoli. Sono legami storici che nel tempo si sono arricchiti grazie a un rapporto sempre più intenso sul piano economico e sul piano politico. 
Questo governo intende rafforzarlo con quello spirito di partenariato paritario di cooperazione nei confronti particolarmente delle Nazioni africane con le quali stiamo sulle quali stiamo dedicando buona parte delle nostre energie, quel Piano Mattei per l'Africa che abbiamo lanciato come idea di cooperazione allo sviluppo che possa aiutare i Paesi africani a crescere utilizzando al meglio le tante risorse di cui l'Africa dispone.
Al Primo Ministro Abiy ho ribadito che l'Italia è stata e continuerà a essere al fianco di un’Etiopia unita e stabile, a maggior ragione in questa fase cruciale del suo percorso di pacificazione nazionale e di consolidamento democratico. 
L'Etiopia è per noi un perno nella stabilità del Corno d'Africa, nella stabilità di tutto il continente africano. Per questa ragione l'Italia intende sostenere il suo pieno sviluppo, perché noi abbiamo l'ambizione di essere un partner privilegiato della Regione e intendiamo svolgere quel lavoro con sempre maggiore determinazione.
Nel corso del colloquio abbiamo condiviso riflessioni sulle evoluzioni positive del conflitto nella Regione dei Tigrè, seguite alla recente firma dell'accordo della cessazione delle ostilità.  Attribuiamo all’attuazione dell'accordo grande importanza.
Ho sottolineato al Primo Ministro la nostra soddisfazione per il lavoro che il governo sta facendo e ho assicurato che l'Italia continuerà a fare la sua parte, come ha fatto finora.
Sul piano bilaterale voi sapete che la nostra cooperazione economica è un elemento importante e di questo abbiamo parlato molto, perché crediamo che quella cooperazione possa crescere. C'è una presenza stabile di imprenditori italiani, di aziende italiane stimate per il lavoro che sanno fare. 
Crediamo che ci siano molti ambiti nei quali aumentare gli investimenti italiani e aumentare questa cooperazione a partire dal piano energetico che, come sapete, è una delle questioni principali sulle quali stiamo lavorando, ma anche infrastrutture e molti altri settori. Sul settore della difesa ci piacerebbe lavorare a una cooperazione maggiore nel campo della formazione per i giovani etiopi anche come strumento per favorire, oltre agli investimenti delle aziende italiane, anche la capacità di avere persone che, di quegli investimenti e grazie a quegli investimenti, possano crescere nel lavoro e possano contribuire alla crescita della loro nazione.
Noi abbiamo in programma nelle prossime settimane una missione in Etiopia – andrò io e alcuni Ministri del governo - che vorremmo fosse accompagnata anche da imprenditori italiani, quindi una missione anche imprenditoriale. Adesso individueremo la data e la organizzeremo in tempo rapido.
Voi conoscete il grande impegno della cooperazione italiana in Etiopia attraverso il quale l'Italia ha sempre assicurato un sostegno allo sviluppo del Paese, ai bisogni della popolazione. La giornata di oggi è stata anche quella che ci ha consentito la sottoscrizione di una dichiarazione congiunta che dà il via al nuovo programma triennale di cooperazione allo sviluppo in favore dell'Etiopia del valore di 140 milioni di euro, di cui 100 milioni a credito e 40 milioni sotto forma di doni.
È un programma di aiuti molto importante e conferma la nostra volontà di continuare e accompagnare il percorso di sviluppo dell'Etiopia ponendo un forte accento su iniziative destinate in parte alla formazione, alla creazione di posti di lavoro a favore dei giovani, che possano essere dotati di competenze tecniche e professionali per migliorare la loro aspettative.
A questa importante firma se ne è aggiunta un’altra: il Vice Presidente del Consiglio e Ministro deli Affari esteri e della Cooperazione, Antonio Tajani, e il Ministro delle finanze di Etiopia, Ahmed Shide, hanno firmato due ulteriori accordi per l'erogazione di crediti per 42 milioni di euro per iniziative sulle filiere del tè, del caffè e sulle infrastrutture idriche nelle aree aride dell'Etiopia.
Quindi sono molto, molto soddisfatta di questo incontro, sono soddisfatta della nostra amicizia e sono certa che continueremo a fare insieme un lavoro straordinario.
Grazie.
 
",2023-02-06,https://www.governo.it/it/articolo/dichiarazioni-alla-stampa-con-il-primo-ministro-dell-etiopia-lintervento-del-presidente
"Dichiarazioni alla stampa con il Cancelliere Scholz, l'intervento del Presidente Meloni","Buonasera a tutti.
Sono molto lieta di essere oggi a Berlino, di aver avuto l'opportunità di questo lungo colloquio con il Cancelliere Olaf Scholz, con il quale ci siamo incontrati in diverse altre occasioni, ma questo è il nostro primo incontro bilaterale qui a Berlino, tra due Nazioni - il Cancelliere lo ricordava perfettamente - che sono legate da un rapporto bilaterale di fatto esteso quasi a tutti i settori della vita pubblica e privata e che quindi è fortemente interconnesso e molto importante per entrambi.
è un partenariato caratterizzato da una strettissima interconnessione economica che quindi rende le nostre due economie fortemente complementari ed entrambe fondamentali per l'economia europea nel suo complesso.
La nostra capacità di cercare soluzioni, la nostra cooperazione è quindi fondamentale anche per far avanzare soluzioni europee particolarmente su quei temi che sono più complessi in questo tempo di grandi crisi nelle quali tutti quanti siamo costretti un po' a rimetterci in discussione. È il caso del Consiglio europeo della prossima settimana. 
Il Consiglio europeo straordinario - il Cancelliere Scholz lo ricordava prima di me - tratterà alcune materie molto importanti: il tema internazionale, il sostegno all'Ucraina ma anche questioni che sono inevitabilmente connesse con la vicenda Ucraina, quali la competitività del sistema economico europeo.
È fondamentale per noi raggiungere rapidamente una risposta europea per rafforzare la competitività delle nostre imprese. Abbiamo visto che, ad esempio, gli Stati Uniti d'America stanno affrontando la situazione investendo molto nelle loro aziende; la domanda che ci siamo fatti insieme è cosa possa fare l'Europa per rendere ugualmente le sue aziende competitive in questo scenario.
Ho illustrato al Cancelliere Scholz la nostra posizione, che è una posizione sicuramente di cautela sul tema della modifica del regime di aiuti di stato, nel senso che abbiamo tutti quanti anche bisogno di mantenere quello che in Europa si definisce il level playing field, un livello di competitività che sia uguale per tutti. Per noi una possibile soluzione è quella di una piena flessibilità dei fondi che sono stati già stanziati in questi anni e che sono già a disposizione degli Stati. Una flessibilità che consenta anche di utilizzare quelle risorse per affrontare le grandi sfide che ci sono state poste davanti. 
L'Italia ad esempio, come il Cancelliere sa bene, è fortemente impegnata sul tema della sicurezza energetica. Noi, come la Germania, quando è iniziata l'invasione dell'Ucraina abbiamo velocemente lavorato alla diversificazione delle nostre fonti di approvvigionamento, abbiamo fatto fin qui mi pare entrambe un ottimo lavoro. È un lavoro che l'Italia intende portare avanti. Questo governo si sta concentrando particolarmente sulla cooperazione sul piano energetico soprattutto con i Paesi della sponda sud del Mediterraneo per rafforzare la capacità dell'Italia di svolgere un ruolo di hub di approvvigionamento di energia per sé e, conseguentemente, anche per l'Europa nel suo complesso.
Il nostro obiettivo è quello di assicurare nel breve periodo forniture di gas naturale, ma anche di diventare rapidamente uno snodo, ad esempio, per l'idrogeno verde - che è un'altra frontiera sulla quale tutti siamo concentrati - e data l'interconnessione energetica che esiste tra le nostre economie è un lavoro che facciamo in un'ottica europea.
Così come il Cancelliere ricordava, abbiamo discusso sulla questione migratoria dove la posizione italiana riguarda la necessità di operare con i Paesi di origine, con i Paesi di transito per contrastare con efficacia il traffico di esseri umani, per affrontare i flussi il più possibile prima che arrivino alle frontiere europee. 
Noi consideriamo le prime bozze di lavoro del il prossimo Consiglio un buon punto di partenza, ma sarà importante che il Consiglio europeo operi con pragmatismo, che operi con concretezza, non solo perché è difficile contrastare i movimenti secondari se non si lavora sui movimenti primari a monte, ma anche perché oggi con la crisi internazionale in atto credo si debba focalizzare il tema che la questione migratoria è anche, forse soprattutto, una questione di sicurezza, non fosse altro perché chi conosce le dinamiche, ad esempio, del Sahel, sa che oggi c'è una presenza importante anche della Wagner, una presenza di alcune forze che potrebbero immaginare l'immigrazione come uno strumento all'interno di questo conflitto.
Per l'Italia è fondamentale essere sostenuta nella difesa dei confini esterni dell'Unione, lavorando dunque sulla dimensione esterna, ed è fondamentale una forte cooperazione con i Paesi di partenza, con i Paesi di transito per contrastare i flussi illegali, ma anche per portare investimenti, per portare lavoro e per garantire il diritto a non dover fuggire dalle proprio terre, a non dover emigrare, per contrastare i fenomeni di povertà che sono alla base della instabilità di alcune Nazioni africane
Sono grandi materie sulle quali credo però che l'Europa abbia le carte in regola per affrontare una stagione così complessa.
In politica estera non ho bisogno di dirvi che abbiamo una forte sintonia di vedute, a partire dalle risposte alla guerra di aggressione russa all'Ucraina. Italia e Germania hanno da subito garantito pieno sostegno politico, finanziario e militare affinché Kiev potesse esercitare il proprio legittimo diritto all'autodifesa. Continueremo a farlo fino a quando sarà necessario. 
In parallelo abbiamo discusso di una forte collaborazione tra governi e imprese nella prospettiva della ricostruzione del Paese.
Siamo consapevoli dell'importanza e della vitalità del rapporto transatlantico, così come siamo consapevoli dei tanti temi sui quali possiamo continuare a cooperare nell'ambito delle nostre economie, tra due Nazioni tra le quali c'è anche una forte interconnessione tra il brillante mondo imprenditoriale che caratterizza sia Italia che Germania.
È l'inizio di un lavoro che sicuramente sarà molto lungo.
Ringrazio il Cancelliere Scholz per questa accoglienza e grazie a voi.
 
",2023-02-03,https://www.governo.it/it/articolo/dichiarazioni-alla-stampa-con-il-cancelliere-scholz-lintervento-del-presidente-meloni/21703
"Dichiarazioni con il Presidente del Consiglio europeo Charles Michel, l’Intervento del Presidente Meloni","Questa visita del Presidente Michel a Roma è una visita di preparazione al Consiglio europeo straordinario, che si terrà il 9 e 10 di febbraio, su alcune materie molto importanti e sensibili.
Voglio ringraziare il Presidente Michel perché la sua presenza qui oggi dimostra l’attenzione che ha per la posizione italiana in preparazione al Consiglio. Saranno al centro del dibattito alcune sfide che noi consideriamo cruciali, che lo sono per l’Europa intera: il tema economico e il tema della migrazione. 
Sull’economia il Consiglio europeo discuterà del rafforzamento della competitività dell’industria europea. Siamo tutti consapevoli di come l’Europa debba proteggere le proprie imprese, noi pensiamo che debba farlo con coraggio, con visione, assicurando parità di condizioni per tutti gli Stati membri.
Come ho avuto modi di sottolineare al Presidente Michel, noi dobbiamo dare segnali concreti per sostenere chi produce, semplificando gli attuali strumenti esistenti. Per l’Italia questa semplificazione significa soprattutto flessibilità sui fondi europei esistenti.
Bisogna avere coraggio di investire sul futuro senza però lasciare nessuno indietro. A questo riguardo la posizione italiana è che serva cautela sul tema del rilassamento delle regole sugli aiuti di Stato, perché l’obiettivo deve essere quello di sostenere le imprese, ma non deve rischiare di indebolire il Mercato Unico. Bisogna assicurare parità di condizioni  - “level playing field”.
Noi crediamo che serva il coraggio di realizzare strumenti come un Fondo sovrano europeo: per sostenere gli investimenti, per proteggere la sovranità economica, industriale, tecnologica del nostro continente. 
È una materia sulla quale non sarà facile accordarsi subito, a 27, su un obiettivo così ambizioso. Ma per noi è importante che si vada verso quella direzione e che si dica che si intenda andare verso quella direzione.
L'altra grande materia che tratteremo è quella delle migrazioni, sulle quali riteniamo che sia fondamentale avanzare con urgenza verso soluzioni europee a un problema che è un problema europeo, come l'Italia sostiene da anni.
Sono contenta del fatto che si stia affermando la consapevolezza che l'Europa può e deve immaginare soluzioni strutturali alla sfida migratoria partendo dalla difesa dei confini esterni, che ci sia consapevolezza del fatto che l'Italia non può chiaramente governare da sola questa materia, non può affrontare da sola questa materia che oggi è anche, forse e soprattutto nell'attuale contesto internazionale, una materia legata alla sicurezza nelle nostre società, sicurezza in Italia, sicurezza conseguentemente nell'intera Europa. 
È un primo segnale importante che la Commissione europea abbia riconosciuto a fine novembre la priorità della rotta del Mediterraneo centrale e che nei giorni scorsi abbia riconosciuto la specificità anche delle frontiere marittime europee; quindi la consapevolezza che la materia vada trattata, per quello che riguarda il confine Sud, in maniera diversa da come è stata trattata su altri confini perché diversi sono gli strumenti che servono.
Penso che a nessuno convenga dividersi su un tema come quello delle migrazioni perché si rischia, in fin dei conti, di fare un favore ai trafficanti di esseri umani e questo una civiltà come la nostra non credo che lo voglia e che possa permetterlo.
Dunque è tempo di lavorare insieme per prevenire i flussi illegali arginandoli prima che arrivino ai confini europei. Occorre, dal nostro punto di vista - l'Italia sta facendo la sua parte già, come vedete in queste settimane -, rafforzare la cooperazione con i Paesi di origine, con i Paesi di transito dei flussi migratori.
Credo che l'impegno verso l'Africa dovrebbe essere un impegno di tutta l'Europa, e su questo anche mi pare che ci siano importanti punti di contatto, così come crediamo che si debba e si possa migliorare l'azione europea in tema di rimpatri.
Queste sono le priorità sulle quali l'Italia lavora perché il prossimo Consiglio europeo dia segnali chiari e concreti ai cittadini in un momento difficile nel quale c'è bisogno di risposte pragmatiche, efficaci e veloci.
Al Consiglio europeo sarà fondamentale anche riaffermare, come abbiamo già fatto nei precedenti Consigli europei, la costante e forte coesione europea nel sostegno a Kiev. Il lavoro di partenza, anche grazie al lavoro del Presidente Michel, è un buon punto di partenza e noi siamo ottimisti sul fatto che questo Consiglio europeo possa dare risposte importanti. Siamo impegnati a fare la nostra parte per raggiungere questo obiettivo. 
Ringraziamo il Presidente Michel ancora una volta per esserci venuto a trovare e per aver ascoltato con attenzione e con interesse la posizione e le proposte italiane.
",2023-01-30,https://www.governo.it/it/articolo/dichiarazioni-con-il-presidente-del-consiglio-europeo-charles-michel-l-intervento-del
"Saluto del Presidente del Consiglio, Giorgia Meloni, all'evento di presentazione del Progetto ""Polis"" di Poste Italiane","Buongiorno a tutti.
Grazie alla Presidente Bianca Farina, grazie all’Amministratore di Poste Matteo Del Fante,  
grazie a Giuseppe Lasco. Il mio saluto va a tutte le autorità che sono presenti in sala in attesa che arrivi il Presidente della Repubblica Sergio Mattarella. Un ringraziamento e un saluto particolare lo voglio fare a Sua Eminenza reverendissima il cardinale Pietro Parolin, al Presidente del Senato Ignazio La Russa, ai ministri che non citerò di nuovo uno a uno, a tutte le autorità presenti ma soprattutto ai sindaci che sono in questa sala.
Ha ragione la Presidente Farina: non so se voi vi vediate dagli schermi, ma l'impatto che ha questa sala è un impatto straordinario, un impatto emozionante non solamente per questa distesa di fasce Tricolori, che come sapete per me producono sempre un moto di trasporto, ma per quello che quelle fasce rappresentano. È come avere davanti i cittadini di tutta Italia, perché quei cittadini questa sala e voi rappresentate stamattina. E quindi affascinante, appassionante ed è vero quello che diceva il video - molto bello - di   presentazione di questa iniziativa: noi sappiamo che l'Italia si fonda soprattutto sui suoi Comuni. Noi sappiamo che ciascuno di quei Comuni, indipendentemente dalle sue dimensioni, dalla latitudine, dalla distanza che lo separa da un centro più grande, indipendentemente da quanto sia rinomato, è fondamentale perché è attraverso quei Comuni che noi abbiamo custodito e custodiamo l'identità italiana che è la più grande delle ricchezze che questa Nazione possa vantare.
Sappiamo quanto i Comuni siano da sempre l'istituzione più prossima alla vita dei cittadini, quella maggiormente percepita nella quotidianità, quella chiamata anche oltre le sue competenze a dover in qualche maniera rispondere di qualsiasi problema. E così sappiamo anche che i sindaci, oggi più di ieri, sono la prima fila dell'impegno politico; sappiamo che fanno probabilmente il lavoro più difficile che sia chiamato a fare chi sceglie la strada della politica, chi sceglie la strada di rappresentare i propri cittadini. Lo dico io, consentitemi una battuta: io sono arrivata a fare il Presidente del Consiglio dei Ministri, non sono riuscita a fare il Sindaco, quindi una cosa così facile non è. 
È un impegno che non che non conosce pause, che non ha confini, perché quasi sempre non può contare sulle risorse, sugli strumenti che sono necessari per fare bene questo lavoro. 
Una sfida che chiaramente è, sotto molti punti di vista, più impegnativa per chi è sindaco in un Comune al di sotto dei 15.000 abitanti, perché quelle risorse, quegli strumenti, quelle possibilità di dare risposte efficaci sono spesso ancora inferiori.
Per me è motivo di particolare contentezza essere qui oggi in una sala composta da sindaci di Comuni sotto i 15.000 abitanti e a loro voglio dare il ringraziamento del Governo per la dedizione, per la generosità e anche per la creatività con la quale molto spesso fanno il loro meglio per dare risposte ai loro cittadini nelle condizioni difficili nelle quali Comuni si trovano oggi. 
E a loro e a tutti i sindaci voglio ribadire, però, anche l'impegno del governo a fare tutto quello che possiamo per rendere più facile quel compito: dalla semplificazione alla digitalizzazione, all'abuso d'ufficio. Nessun sindaco che voglia dare risposte ai suoi cittadini deve essere rallentato o deve avere paura di dare quelle risposte ai propri cittadini.
Perché io penso che di fronte alle sfide che abbiamo, tutti i livelli istituzionali debbano darsi lealmente aiuto a vicenda. Nel tempo che viviamo, nell'attuale congiuntura nella quale siamo chiamati a operare, penso che non ci sia spazio per i personalismi, penso che non ci sia spazio per le piccole beghe politiche sulla pelle dei cittadini. Penso che si debba lavorare tutti insieme e che lo si debba fare con lealtà, nel rispetto delle differenze, perché questa Nazione ha bisogno della responsabilità della sua classe dirigente.
Il Progetto Polis che noi presentiamo oggi risponde, a mio avviso, proprio a questa necessità: fornire strumenti che siano adeguati a un tempo complesso ai Comuni per avvicinare sempre di più le Istituzioni ai cittadini.
È un progetto imponente. È un progetto capillare sorretto da un investimento molto importante: oltre un miliardo di euro, di cui 800 milioni a valere del Piano complementare del PNRR, 320 milioni a carico di Poste Italiane. 
È un modello di collaborazione a 360 gradi tra un'azienda strategica del sistema nazionale come Poste e l'Amministrazione centrale e locale dello Stato. 
È un modello di innovazione, di inclusione sociale per l'Europa perché sì, noi possiamo ancora essere un modello. Questa nazione può ancora essere un esempio da seguire per gli altri o, ancora, essere un modello che gli altri copiano.
In quel video che abbiamo visto all'inizio, ad un certo punto si dice “L'Italia ha insegnato”. È vero, noi abbiamo insegnato tanto ma non dobbiamo dimenticarci che possiamo ancora insegnare tanto. Questo è un progetto che insegna oggi e io lo considero molto importante per questo. E lo considero molto importante perché il messaggio che si manda con questa iniziativa è che noi vogliamo unire l'Italia, vogliamo rafforzare i legami tra le zone centrali e le aree interne, vogliamo ricucire il tessuto tra le città più grandi e le comunità più piccole, vogliamo garantire a tutti i cittadini, indipendentemente da dove vivono e lavorano, lo stesso identico diritto ad accedere ai servizi in maniera semplice e veloce.
Non ci rassegniamo all’idea che ci siano cittadini di serie A e cittadini di serie B, territori di serie A e territori di serie B, servizi di serie A e di serie B. Da Roma a Montelapiano, da Napoli a Ingria, da Milano a Macra: una sola Italia, con servizi uguali per tutti e diritti uguali per tutti. 
Una sola Italia, nella quale lo Stato e le sue articolazioni si mettono tutte insieme al servizio dei cittadini, invece di considerare, come a volte è accaduto, che i cittadini fossero al servizio delle istituzioni. 
Una sola Italia nella quale lo Stato non si arrende allo spopolamento delle aree interne perché sa che ogni borgo, ogni campanile rappresentano la sua spina dorsale. 
Una sola Italia nella quale nessuno possa sentirsi escluso, o figlio di un dio minore o abbandonato dalle Istituzioni. 
Una sola Italia che lavora insieme per essere più moderna, per essere più inclusiva, per essere più sostenibile. 
Un progetto così ambizioso, portatore di un messaggio così alto non poteva, a mio avviso, che essere portato avanti da Poste Italiane. 
Voglio ringraziare tutti i dipendenti di Poste Italiane, un’azienda strategica che da sempre rappresenta una straordinaria risorsa per questa Nazione, una insostituibile alleata dello Stato nel rapporto fra cittadini e Istituzioni. 
Poste Italiane c’è dove spesso manca quasi tutto. Poste Italiane è un punto di riferimento straordinario per gli italiani, è un avamposto della presenza delle istituzioni sul nostro territorio, è un’azienda antica che non ha mai rinunciato ad aggredire la modernità, che ha sempre proiettato i suoi 160 anni di storia verso il futuro, e che oggi con questa iniziativa fa un altro importante balzo in avanti. 
Sono due i grandi obiettivi di questa iniziativa, sono stati ricordati. 
Creare gli “Sportelli unici della PA” che permetteranno ai cittadini di potersi rivolgere all’Ufficio postale per usufruire di molti servizi che fino ad oggi vengono erogati in modo molto frammentato – ieri per avere uno di questi servizi dovevi fare 80 km o dovevi prima capire quale fosse l’amministrazione che te lo erogava, dovevi spendere molte energie, oggi sarà più facile per quei cittadini semplicemente recandosi all’ufficio postale avere molte di quelle risposte. 
E poi i 250 “Spazi per l’Italia” che offrono agli italiani la più estesa rete nazionale di formazione di co-working con un occhio alla sostenibilità ambientale attraverso la riqualificazione degli edifici, che saranno dotati di impianti fotovoltaici, colonnine di ricariche per la mobilità elettrica. 
Un progetto che guarda al futuro a 360 gradi e un progetto che incide nella vita dei cittadini in modo percepibile e importante perché è un’iniziativa che ti aiuta a risparmiare l’unica cosa che quando ti viene rubata nessuno ti può restituire che è il tempo. 
Il tempo che si fa risparmiare con questa iniziativa ai cittadini è estremamente prezioso ed io sono fiera di passare questa mattinata a presentare questo progetto nel giorno in cui sono esattamente 100 giorni che sono al Governo di questa Nazione ed ho l’onore di guidare il Governo di questa Nazione e sono contenta perché il tempo è anche la chiave intorno alla quale ruota il nostro approccio in questa avventura: il tempo.
Prendersi il tempo per fare scelte strategiche, non farsi rincorrere dal presentismo, dall’ansia da prestazione, dalla necessità di far parlare di sé ogni giorno, ragionare nel tempo.
Noi abbiamo il grande obiettivo di dare, per questa ragione, all’Italia un Governo che duri 5 anni, che sappia guardare alla fine di quei 5 anni, che sappia che il medio periodo è quello che può dare le risposte più efficaci. 
La strategia è una questione di tempo. È un lavoro che dobbiamo fare insieme, è un lavoro che possiamo fare insieme: scegliere dove vogliamo portare questa Nazione. Dobbiamo ricordarci che questa Nazione può e deve avere ancora il ruolo che merita nell’attuale contesto, nello scenario a livello internazionale. 
Remare tutti nella stessa direzione, è il grande obiettivo che ci diamo. E oggi con questa iniziativa che mette insieme persone che hanno fatto percorsi completamente diversi - magari su tante cose hanno idee completamente diverse - ma che a vari livelli istituzionali decidono di lavorare e di stare ai remi per tornare a rendere questa Nazione, la Nazione ammirata, la Nazione copiata, la Nazione amata che è stata per buona parte della sua storia, mi riempie di orgoglio e per questo vi ringrazio.
Grazie
",2023-01-30,https://www.governo.it/it/articolo/saluto-del-presidente-del-consiglio-giorgia-meloni-allevento-di-presentazione-del-progetto
"Dichiarazioni con il Primo Ministro al-Dabaiba, l'intervento del Presidente Meloni","Buongiorno a tutti, 
ringrazio il Primo Ministro al-Dabaiba e i Ministri del Governo di Unità Nazionale libico per questa straordinaria accoglienza in questa importante giornata. 
Questa visita a Tripoli, non a caso è una delle mie prime visite istituzionali nell'area mediterranea, dimostra che la Libia è una priorità per l'Italia, è una priorità per la stabilità del Mediterraneo, è una priorità per la sicurezza italiana, è una priorità anche per alcune delle grandi sfide che l'Europa affronta in questo tempo, come la crisi energetica. 
Con il Primo Ministro e con la delegazione abbiamo parlato della situazione libica, abbiamo ribadito la piena disponibilità italiana a favorire il legittimo percorso, giusto, richiesto per una celebrazione di elezioni e per una stabilizzazione del quadro libico.
La stabilizzazione del quadro politico e di sicurezza è indispensabile per consentire al nostro partenariato bilaterale di raggiungere un potenziale che è ancora molto più alto del partenariato, pure molto importante, che già abbiamo. Noi siamo legati da secoli di storia comune, siamo legati da una cooperazione bilaterale che può essere ampliata e approfondita in numerosi settori.
Apprezziamo l’impegno confermato dal Governo di Unità Nazionale a indire le elezioni presidenziali e parlamentari il prima possibile. Auspichiamo che questo impegno possa tradursi rapidamente in programmi e azioni concrete, con la mediazione delle Nazioni Unite.
Nel pieno rispetto della sovranità libica, riteniamo che un ampio compromesso politico nazionale possa aiutare a sbloccare l’attuale situazione di stallo. Un accordo dovrebbe affrontare i principali nodi aperti, vale a dire base costituzionale, distribuzione delle risorse e l’assetto istituzionale che porterà il Paese alle elezioni.
L’Italia è impegnata a fare la sua parte, continuerà a lavorare per assicurare soprattutto una maggiore unità di intenti della Comunità internazionale sul dossier libico, per evitare il rischio che alcune influenze esterne lavorino per destabilizzare il quadro piuttosto che per favorirlo.
La Libia è per noi anche un partner economico assolutamente strategico. Notiamo, e abbiamo entrambi ricordato, come le nostre relazioni commerciali abbiano continuato a consolidarsi, lo testimonia l'aumento del volume di scambi del 180% nel 2021 rispetto all’anno precedente, e questo trend positivo sta continuando anche nel 2022. L'Italia rimane per la Libia il primo partner e il primo cliente.
Questo significa che la Libia è un mercato strategico per le nostre aziende. Vale per l’energia – ne parlerò tra poco-, vale per esempio anche nel campo delle infrastrutture dove molte sono le iniziative e i dossier che noi abbiamo aperti. Il Primo Ministro ricordava il Trattato di amicizia del 2008, il cui elemento più significativo in tema di sviluppo della Libia era la vicenda dell’autostrada. Noi vogliamo portare avanti gli impegni che ci siamo presi, è molto importante e ne abbiamo parlato: iniziare il prima possibile i lavori sull'aeroporto internazionale di Tripoli, perché chiaramente avere standard di sicurezza adeguati significa anche riprendere il prima possibile i voli diretti tra Libia e Italia. È una condizione fondamentale per legare i nostri Paesi e quindi abbiamo discusso di come superare le empasse che possono esserci state in passato per ricominciare a lavorare sulla nostra cooperazione a 360 gradi.
Per l’Italia rimane fondamentale la cooperazione in tema di contrasto ai flussi della migrazione irregolare. Questo è per noi un dossier assolutamente centrale. Nonostante gli sforzi anche delle autorità libiche, nonostante i nostri sforzi, i numeri della migrazione irregolare dalla Libia verso l'Italia rimangono ancora alti. Si tratta in buona sostanza, per quello che riguarda gli ingressi irregolari in Italia, di oltre il 50% di persone che vengono dalla Libia. Crediamo che si debbano intensificare gli sforzi in materia di contrasto al traffico e alla tratta di essere umani, chiaramente assicurando un trattamento umano alle persone che sono interessate. Noi restiamo determinati nel confermare il nostro impegno costante a supporto delle autorità libiche nella gestione dei flussi e nell'assistenza alle comunità locali – abbiamo, tra l'altro, le nostre iniziative in tema di fondo migrazioni -, ma crediamo che su questo si debba e si possa fare di più. Noi siamo pronti a fare la nostra parte.
Abbiamo parlato e stiamo discutendo di come potenziare gli strumenti per combattere i flussi illegali, e non è un tema che riguarda solamente l'Italia e la Libia, è un tema che deve riguardare l'Unione europea nel suo complesso e la cooperazione europea verso il Nord Africa, perché il modo più strutturale per affrontare il tema delle migrazioni è consentire alle persone di crescere e di prosperare nelle loro Nazioni e questo si fa aiutando quelle Nazioni a crescere a prosperare. Questo è uno dei temi che il prossimo Consiglio europeo affronterà: difesa della dimensione esterna; cooperazione in particolare con le Nazioni del Nord Africa, con le nazioni africane; priorità della rotta del Mediterraneo centrale come richiesto dall'Italia.
Il contributo dell’Italia alla stabilizzazione della Libia deve portare ad un impatto positivo sul tema dei flussi migratori e del contrasto alle migrazioni irregolari. Noi oggi, in questa importante giornata, abbiamo adottato un’intesa firmata dai nostri rispettivi Ministri degli Esteri, che ringrazio, con l’obiettivo di potenziare le capacità e la cooperazione con l’autorità libica in relazione alla Guardia costiera. C’è qui presente anche il Ministro Piantedosi. Dobbiamo ringraziare anche lui e l’omologo Ministro degli Interni libico per questa iniziativa importante.
L'altra questione fondamentale è quella che riguarda la cooperazione, che è antica e solida tra Italia e Libia, nel campo dell'energia. L’energia rappresenta uno dei contributi più significativi che si possono dare alla stabilizzazione e alla crescita della Libia. Eni è presente in Libia dal 1959 - ringrazio Claudio Descalzi per essere qui oggi – , ha di fatto contributo a una parte importante della storia libica di questi anni, dello sviluppo economico della Libia. Oggi, grazie al gasdotto Green Stream, condividiamo anche uno strumento fondamentale per favorire il processo di diversificazione delle fonti di approvvigionamento energetico e la firma oggi dell'intesa tra Eni e Noc è un passaggio molto importante, storico nella lunga e proficua collaborazione tra Italia e Libia. L'intesa rilancia una serie di iniziative per diversificare le fonti energetiche, per lavorare sulla sostenibilità delle fonti energetiche. È un'iniziativa fatta soprattutto per garantire energia ai cittadini libici e per garantire maggiori flussi verso l'Europa in un progetto che l'Italia sta con forza portando avanti, che ormai la stampa italiana conosce e si comincia a conoscere anche fuori dai confini nazionali: fare dell'Italia un Hub di approvvigionamento energetico per l'intera Europa e quindi aiutare l'Europa nelle forniture energetiche in un momento di difficoltà e dare maggiore strategicità al ruolo della nostra Nazione.
La Libia in questo quadro è un partner fondamentale, quindi immagino che questa sia la prima di molte altre iniziative. La Libia sa che può contare sull’Italia sul piano della stabilizzazione politica, del processo verso elezioni in tempi rapidi, sul piano del sostegno all'economia, sul piano delle infrastrutture, sul piano degli investimenti, sul piano di una cooperazione a 360 gradi tra due Nazioni che sono amiche da tempo e che insieme devono risolvere problemi importanti, con una capacità di essere concreti sulla quale possiamo sicuramente dimostrare e fare molto in futuro.
Grazie
 
",2023-01-28,https://www.governo.it/it/articolo/dichiarazioni-con-il-primo-ministro-al-dadaiba-lintervento-del-presidente-meloni/21616
"Videomessaggio del Presidente Meloni alla conferenza nazionale “L’Italia e i Balcani Occidentali: crescita e integrazione""","Buongiorno a tutti.
Ringrazio e saluto il Ministro degli Esteri Antonio Tajani che ha promosso quest’importante iniziativa dedicata ad una regione, come i Balcani occidentali, che è di rilievo strategico per gli interessi nazionali italiani. In quanto Nazione vicina, l’Italia conosce bene l’importanza nevralgica che quest’area riveste per il futuro dell’Europa intera. Sappiamo per esperienza che tutto quello che accade al di là dell’Adriatico ha un riflesso immediato su di noi.
Non poteva quindi esserci luogo più adatto per questa Conferenza. Trieste e il Friuli-Venezia Giulia sono intimamente legati e connessi al mondo balcanico da profonde relazioni economiche e culturali. Trieste, allo stesso tempo la “più italiana” e la “più mitteleuropea” tra le città italiane, rappresenta un ponte naturale e straordinario tra l’identità italiana e latina con quella dei popoli slavi e germanici a noi più vicini. Il tessuto imprenditoriale di questo territorio rappresenta, inoltre, un esempio vincente della capacità italiana di affermarsi nei mercati internazionali, grazie al suo talento e alla sua creatività. 
 
Le attuali dinamiche geopolitiche rendono questa Conferenza quanto mai necessaria. La guerra di aggressione della Federazione Russa all’Ucraina - siamo arrivati oggi all’undicesimo mese - ci pone davanti a scelte inevitabilmente strategiche. L’Europa ha una grande responsabilità verso i Balcani e deve impegnarsi per riaffermare il senso di appartenenza di questa regione al nostro mondo e ai nostri valori. È esattamente questo il messaggio che ho portato il 6 dicembre scorso al Vertice dei Capi di Stato e di Governo dell’Unione Europea e dei Balcani occidentali in Albania. È stato importante ribadire proprio a Tirana l’impegno dell’Unione Europea a sostegno della regione con misure concrete. Penso, ad esempio, al pacchetto da un miliardo di euro a supporto del settore energetico per mitigare gli effetti della crescita dei prezzi e assicurare un aiuto concreto a famiglie e imprese.
 
Non possiamo fermarci però solo alle misure economiche. È urgente che l’Unione europea sviluppi una nuova visione nei confronti di questa regione e metta l’allargamento ai Balcani occidentali tra le sue priorità. Noi non possiamo permettere che questo quadrante strategico per il nostro Continente resti ancora a lungo fuori dalla “Casa comune europea”. È la ragione per la quale l’Italia continuerà a battersi in prima linea affinché il processo di integrazione europea dei Balcani occidentali possa proseguire con ancor più slancio e determinazione. Per noi si tratta anche di un tema di rilievo assoluto che riguarda la nostra sicurezza nazionale e che per questo, anche per questo, non possiamo trascurare.
 
L’obiettivo di questo Governo è portare ‘più Italia nei Balcani’. Del resto, è quello che ci chiedono tutti gli amici della regione e che ho constatato personalmente negli incontri che ho avuto al vertice di Tirana. Le nostre aziende sono già protagoniste nella regione, ma dobbiamo rinnovare questa presenza e investire nei settori strategici. Penso non solo alle infrastrutture e alle reti energetiche ma anche allo sviluppo delle piccole e medie imprese, per le quali il modello italiano è in grado di offrire un’esperienza assolutamente all’avanguardia. Allo stesso tempo dobbiamo sfruttare appieno le opportunità offerte dagli Stati di questa regione, colmare i consistenti margini di crescita che esistono per le nostre imprese in quei mercati molto importanti.
 
Le imprese già si muovono, ma sono soprattutto le Istituzioni italiane che devono fare di più. Non possiamo essere alle spalle di Nazioni che hanno un'esperienza minore della nostra in questa regione. Ci siamo per questo già mossi e vedo quanto la Farnesina guidata dal Ministro Tajani sia sempre più attiva, sia sul fronte dei rapporti politici che su quello dei rapporti economici. Il Governo c’è ed è pronto a fare la sua parte per rafforzare la presenza delle aziende italiane nei Balcani. La Conferenza di oggi offre l’occasione per discutere delle modalità concrete per rilanciare l’azione dell’Italia in questa regione e per mettere a sistema le opportunità significative che i Balcani sono in grado di offrire per le nostre aziende. Sono fermamente convinta della complementarietà tra il nostro sistema economico nazionale e quello dei Paesi dei Balcani occidentali e sono convinta della possibilità di sviluppare forme vincenti di cooperazione, industriale e commerciale, tra le due sponde dell’Adriatico.
 
La sicurezza e la crescita di tutti i popoli dei Balcani occidentali sono fondamentali per l’interesse nazionale dell’Italia. Per la nostra Nazione non si tratta di puntare su un partner e poi su un altro per successivamente ignorare tutti. Non è questo quello che ci viene chiesto e non è questo quello che dobbiamo fare. Siamo stati sempre solidali con ciascuno dei nostri vicini nei momenti di difficoltà e siamo a fianco di tutti nel lavoro per una crescita condivisa nella sicurezza. Tutto questo non può che avvenire che all'interno di un contesto europeo. Per questo ci battiamo per un'integrazione regionale nell'ambito di un processo di adesione all’Unione europea di tutti gli Stati della regione e crediamo che sostenere la stabilizzazione e la piena integrazione europea significhi lavorare per una cooperazione nella lotta alla corruzione, nel contrasto ai traffici illegali, nella gestione e nel contenimento dei flussi migratori irregolari, nella prevenzione e nel contrasto del radicalismo in ogni sua forma.
 
Sono tante le sfide che abbiamo davanti per rafforzare il legame tra l’Italia e i Balcani occidentali. C’è un grande lavoro da fare e sono convinta che questa Conferenza possa essere un altro importante tassello di questo percorso, che deve vedere Istituzioni e mondo imprenditoriale camminare insieme, uniti.
Quindi grazie e a tutti Voi i miei più sinceri auguri di buon lavoro. Buona giornata.
",2023-01-24,https://www.governo.it/it/articolo/videomessaggio-del-presidente-meloni-alla-conferenza-nazionale-l-italia-e-i-balcani
"Intervento di saluto all'equipaggio della nave della Marina Militare italiana ""Carabiniere""","Buonasera. Grazie. Sono orgogliosa della mia nuova “divisa”.
Sono onorata di essere qui con voi, di essere a bordo della Nave Carabiniere, una eccellenza, un vanto per le Forze Armate, un gioiello di tecnologia, di innovazione e di modernità.
Però, io penso anche che i mezzi militari, la tecnologia, l'innovazione, siano strumenti. Il fine rimane la difesa dell’interesse nazionale italiano, il fine rimane la nostra credibilità nel mondo, e quelli camminano sulle vostre gambe. Prima che su qualsiasi strumento che la nostra intelligenza può immaginare, le nostre mani possono costruire, c'è la vostra professionalità, la vostra motivazione, ci sono i vostri sacrifici.
Voi avete scelto di fare un lavoro che comporta molti sacrifici perché non è un lavoro. Quei sacrifici si fanno solamente quando c'è una motivazione sufficiente a rinunciare a tanto, a volte a tutto. Siete molto meno liberi nella gestione delle vostre esistenze di quanto lo siano moltissimi altri.
Eppure siete più liberi di tutti gli altri. Dirò a voi quello che ho detto anche in Iraq quando sono andata a trovare il nostro Contingente militare. Il filosofo Gustave Thibon dice “l’Uomo non è libero nella misura in cui non dipende da niente da nessuno: è libero nella misura in cui vive da ciò che ama, ed è schiavo nella misura in cui dipende da ciò che non può amare”. Voi dipendete da quello che amate.
Per questo nonostante i tanti sacrifici che fate, voi dimostrate cosa sia la libertà e voi rendete la vostra Nazione più libera.
Allora quella Patria deve dirvi grazie perché è consapevole delle scelte che avete fatto e delle ragioni per le quali avete fatto quelle scelte. Noi le chiamiamo “missioni” per questo. Ammiraglio, c’è una differenza tra una missione e un compito. Qual è? La differenza tra un compito e una missione è il valore profondo, intrinseco, che si dà a quell’incarico.
Credo che questo valga la pena di ricordarlo, valga la pena di esaltarlo e valga la pena anche di avere l’umiltà per chi guida la Nazione di non mancare mai, di dire grazie. Perché se l'Italia è una nazione ricercata, se l'Italia è una nazione credibile, se l'Italia è la nazione forte che il mondo riconosce, è soprattutto grazie al vostro sacrificio, alla vostra professionalità, alla vostra umanità, alla vostra testa alta.
E quindi il Governo, io per prima ovviamente, ringrazio l'Ammiraglio, ringrazio il Comandante, ringrazio tutto l'equipaggio, particolarmente per quello che state facendo qui nel Mediterraneo, con l'operazione “Mediterraneo sicuro”. Nel Mediterraneo viaggia la stragrande maggioranza dei nostri interessi nazionali. Questo per noi è un territorio cruciale e io, in rappresentanza dell'attuale Governo italiano, credo che il lavoro che state facendo sia estremamente strategico perché noi, come avete visto, stiamo tornando a proiettare prioritariamente l'Italia nel Mediterraneo, per i suoi interessi strategici.
Se non ci fosse il vostro lavoro di pattugliamento, di lotta ai traffici illegali, di difesa, monitoraggio delle infrastrutture strategiche - quindi un lavoro a 360 gradi fondamentale - noi non avremo le precondizioni per fare il lavoro che vogliamo fare.
Quindi il grosso del lavoro lo fate voi e noi, alla fine, cerchiamo di mettere quello che manca e di fare la nostra parte. Allora grazie a nome della vostra Patria, della Patria che rappresentate e che tanto amate, grazie da parte di tutti gli italiani, a voi, alle vostre famiglie e alle persone che vi vogliono bene e che con voi devono sacrificare qualcosa, e devono rinunciare a qualcosa per qualcosa che inevitabilmente, per voi, per me, e per tanti di noi, è molto, molto grande.
Grazie e buon lavoro.
 
",2023-01-22,https://www.governo.it/it/articolo/intervento-di-saluto-allequipaggio-della-nave-della-marina-militare-italiana-carabiniere
"Procura di Palermo, i ringraziamenti del Presidente Meloni per l'arresto di Matteo Messina Denaro","Ci avete regalato una grande giornata. Siamo entusiasti, fieri. Siamo convinti che queste giornate vadano celebrate perché lo Stato c’è, combatte, vince. Però, se non fosse per la dedizione e la quotidianità del vostro lavoro, che è un lavoro silenzioso del quale non si ha contezza nella quotidianità dei cittadini, questi risultati non arriverebbero.
A nome del Governo e dell’Italia voglio ringraziarvi. Penso che noi ricordiamo sempre le vittime, gli eroi che hanno perso la vita a causa della criminalità organizzata e ricordiamo forse non con la stessa attenzione quelli che hanno speso tutta la vita per raggiungere questi risultati e credo anche che il segnale della presenza qui oggi è semplicemente per dire grazie a nome del governo per questa incredibile giornata.Grazie a tutte le persone che voi rappresentate e che non sono qui e che hanno lavorato con voi perché questo obiettivo storico fosse raggiunto.
L'Italia è fiera di voi e il Governo vi ringrazia. 
 
",2023-01-16,https://www.governo.it/it/articolo/procura-di-palermo-i-ringraziamenti-del-presidente-meloni-larresto-di-matteo-messina-denaro
"Dichiarazioni alla stampa con il Primo Ministro Kishida, l'intervento del Presidente Meloni","Buongiorno a tutti.
Ringrazio il Primo Ministro giapponese Fumio Kishida per esserci venuti a trovare.
Abbiamo avuto finora un lungo colloquio, che proseguirà ora a pranzo, che dimostra ancora una volta che il Giappone, nonostante la distanza geografica che apparentemente ci divide, sia in realtà e rimanga non solamente una Nazione amica ma un partner di importanza centrale e strategica per gli interessi dell'Italia. Quindi sono particolarmente contenta di aver avuto questa occasione di parlare con calma col Primo Ministro Kishida dopo i vari incontri internazionali che abbiamo avuto nelle scorse settimane.
Abbiamo avuto, come dicevo, un lungo colloquio partendo dagli eccellenti rapporti bilaterali che intercorrono tra Italia e Giappone: il nostro interscambio commerciale, che vale oltre 12 miliardi di euro l'anno, sottende un partenariato sempre più forte in ambito politico, industriale, in ambito tecnologico, in ambito culturale, che abbiamo ulteriormente rafforzato di recente nel settore della difesa. Voglio infatti ricordare - e ne abbiamo ovviamente parlato – l’avvio il 9 dicembre scorso, insieme al Regno Unito, del programma Global Compact Air Programme, che è un programma teso a sviluppare un velivolo di sesta generazione, con importanti ricadute sui settori produttivi anche in ambito civile e di ricerca scientifica.
Oggi, e credo che questo sia molto importante, nell'ambito di questo incontro, abbiamo concordato di elevare le nostre relazioni al rango di partenariato strategico. Credo che questo sia un passo significativo che implica un rafforzamento dei nostri contatti a ogni livello e l'apertura di nuove opportunità e di nuove prospettive per i nostri cittadini e per le nostre aziende.
Un primo risultato concreto di questa decisione sarà prossimamente l'avvio di un meccanismo di consultazioni bilaterali Esteri-Difesa che consentirà di rafforzare lo scambio di analisi e di informazioni, collaborazione bilaterale su tutte le tematiche globali e regionali che sono di interesse reciproco.
Abbiamo inoltre concordato sulla necessità di rafforzare i nostri rapporti di scambio in diversi settori, compreso quello culturale che - anche questo secondo me elemento molto importante - beneficerà nella prossima conclusione di un accordo sulle co-produzioni cinematografiche: vantiamo entrambi un'industria molto importante da questo punto di vista e vogliamo lavorare insieme.
La visita del Primo Ministro Kishida ha fatto emergere una forte convergenza di vedute sui punti principali della Presidenza giapponese del G7, che chiaramente è la questione più importante all'ordine del giorno. Dal primo gennaio il Giappone è Presidente 2023 del G7, nel 2024 - come voi sapete - sarà l'Italia ad assumere la Presidenza del G7, e questo credo possa ulteriormente rafforzare le nostre relazioni.
Oltre a garantire tutto il sostegno all’Ucraina contro la guerra di aggressione mossa da parte della Russia, vogliamo lavorare con la Presidenza giapponese su alcune priorità, che io ho pienamente condiviso, proposte dal Giappone: la tutela dell'ordine internazionale basato sulle regole; il rilancio e l'approfondimento dei Paesi del cosiddetto Sud globale - avete visto quanta attenzione l'Italia stia rivolgendo ad esempio nei confronti del continente africano; il rafforzamento della sicurezza economica, delle catene di approvvigionamento; la lotta ai cambiamenti climatici; la transizione energetica. Molte sono le sfide sulle quali c'è molto lavoro da fare da parte di tutti. 
Approfondiremo ulteriormente tutte queste materie a colazione: le questioni legate alla politica internazionale, partendo dalle conseguenze della guerra contro l'Ucraina; abbiamo parlato e continueremo a parlare anche di stabilità e di prosperità dell'indo-pacifico - credo che sia una regione fondamentale per questo, per il nostro futuro, è un'area sempre più strategica ma anche una macroregione con importanti nodi da risolvere tra cui, penso e abbiamo parlato, quello del programma missilistico e nucleare Nord coreano che continua a destare forte preoccupazione.
Insomma, le questioni da discutere sono moltissime ma credo si possa dire che le nostre posizioni sono fortemente allineate e che questa partnership che è sempre stata forte tra Italia e Giappone fa, oggi, importanti e strategici passi avanti.
Grazie al Primo Ministro Kishida, grazie alla sua delegazione e ovviamente grazie a voi.
 
",2023-01-10,https://www.governo.it/it/articolo/dichiarazioni-alla-stampa-con-il-primo-ministro-kishida-lintervento-del-presidente-meloni
Conferenza stampa di fine anno,"INDIRIZZO DI SALUTO DEL PRESIDENTE MELONI
Buongiorno a tutti. Voglio ringraziare il Presidente del Consiglio Nazionale dell'Ordine dei Giornalisti, Carlo Bartoli, il Presidente dell'Associazione della Stampa Parlamentare, Adalberto Signore, ringrazio tutti voi. 
Considero molto positivamente gli stimoli che mi sono stati dati circa la necessità di affrontare alcune materie che riguardano la professione, l'Ordine dei Giornalisti, sui quali sono assolutamente disponibile a lavorare insieme. Lo dico da Presidente del Consiglio dei Ministri e da iscritta all'Ordine perché penso sempre che un giorno tornerò alla mia professione di giornalista. Ho sempre pensato che la politica dovesse essere un passaggio transitorio nella vita di ciascuno di noi, quindi guardo sempre con un occhio di favore a quella che è anche la mia professione, ma soprattutto una professione che è fondamentale in un ordinamento democratico come il nostro. É fondamentale la capacità e possibilità di fare questo lavoro nel migliore dei modi, chiaramente guardando alla responsabilità che si porta dietro ma con condizioni di libertà e di stabilità - per quello che riguarda il tema del precariato - e salariali che siano adeguate a quella responsabilità e a quella funzione. 
Quindi posso solamente dire che sarò molto contenta di incontrare il Presidente dell'Ordine, in particolar modo, per approfondire queste materie, perché può essere anche iniziativa del governo per esaminare materie che negli ultimi decenni non si è riusciti ad affrontare adeguatamente. Volevo dare la mia disponibilità e ringraziarvi per questo appuntamento per me nuovo. Ovviamente non le conferenze stampa ma la conferenza stampa di fine anno: in questo caso penso sia abbastanza nuovo anche per voi, perché guido un governo che non è in carica da un anno - e quindi dà conto del lavoro fatto in quell'arco di tempo - forse questa è più una conferenza di inizio mandato. Non mi dilungo perché so che in questo appuntamento quello che interessa di più sono le domande e quindi vorrei lasciare spazio. Grazie.
DOMANDE
Federica Ionta (Gr Radio Rai): Buongiorno Presidente, la manovra è appena diventata Legge. L’iter del provvedimento però ha messo in evidenza alcune distanze nella maggioranza, penso a Forza Italia in pressing su pace fiscale e pensioni. Poi avete promesso una riforma più ampia della Flat Tax. Le pongo una questione doppia: economica, dove troverete le risorse per mantenere queste promesse, e politica, se queste distanze rischiano di allargarsi e se lei si fida dei suoi alleati al Governo. Grazie 
Presidente Meloni: Mi fido dei miei alleati al Governo. Voglio dire che, al di là di dibattiti che sono naturali all'interno di una maggioranza nella quale vi sono più partiti, c'è una visione comune ma ci sono anche nei programmi dei singoli partiti e sicuramente sfumature diverse. È normale che ci sia un dibattito, però per me contano molto i fatti. Noi abbiamo approvato la Legge di bilancio e comunque non era facile: una Legge di bilancio nella quale abbiamo scelto, rispetto a un'altra scelta che avremmo potuto fare, quella di dire “Scusate siamo appena arrivati, prendiamo bene o male il grosso del lavoro che è stato fatto dalla Ragioneria Generale dello Stato e rimandiamo le scelte politiche al prossimo anno”.
Noi abbiamo fatto un'altra scelta. Abbiamo fatto la scelta di una manovra politica scritta in tempi molto rapidi; una manovra politica all'interno della quale noi, pur riuscendo a investire la gran parte delle risorse sulla priorità che avevamo - quella del caro bollette e dell’energia, complessivamente oltre 20 miliardi - siamo riusciti a mantenere o a iniziare a mantenere gli impegni che avevamo preso.
Voglio ricordare che è stata approvata in Consiglio dei Ministri credo in un'ora. Io ho fatto parte di un altro governo, ricordo dibattiti molto più articolati e accesi durante l'approvazione della Legge di bilancio ed era una Legge di bilancio che non lasciava molto alle legittime rivendicazioni dei Ministri per esempio, come non ha lasciato moltissimo - e anche quella è stata una scelta politica - magari a qualcosa che abbiamo visto accadere negli anni precedenti, in cui il singolo parlamentare sceglieva o aveva la possibilità di postare qualche risorsa su una questione specifica che gli interessava.
Noi questa scelta non l'abbiamo fatta. Abbiamo messo tutte le risorse che avevamo sui grandi insiemi di misure ai quali volevamo dedicarci. E mi pare che il fatto che la manovra sia stata appena approvata - un giorno in anticipo rispetto a quanto accaduto negli ultimi due anni, se non vado errata - al di là del legittimo dibattito e di quelle che possono essere divergenze e discussioni, la volontà è di lavorare, di lavorare bene, di mantenere le scadenze, di mantenere gli impegni e alla fine siamo riusciti, su questo come su altri provvedimenti.
Io devo dirle che trovo un clima assolutamente positivo all'interno della maggioranza, non posso lamentarmi e non lo dico per atto dovuto. Lei sa che non sono persona abituata a mandarle a dire, quando ritiene di doverle dire.
Per quello che riguarda le risorse, noi continueremo a lavorare sulla base di quello che accade. Siamo in una situazione di grande emergenza e oggi abbiamo una realtà nella quale i provvedimenti energetici di sostegno all'energia costano mediamente 5 miliardi di euro al mese. Il tetto al prezzo del gas, le misure - poi magari ne parleremo, immagino - cambiano oggi il quadro e se il quadro dovesse confermarsi cambiato una parte di risorse potrebbero liberarsi per altri provvedimenti.
Dopodiché, ovviamente, noi lavoreremo tendenzialmente sempre dando la priorità ai saldi di bilancio e facendo delle scelte politiche: dove decidiamo di mettere delle risorse, vuol dire che le togliamo da qualche altra parte. Questa per esempio è una manovra finanziaria nella quale noi abbiamo scelto di spostare il grosso delle risorse sul futuro, se posso dirlo semplificando: sui giovani, sulla nuova occupazione e sulle imprese ossia sulla capacità di produrre nuova ricchezza e nuova occupazione. Abbiamo scelto da dove prendere quelle risorse, perché ad esempio una parte delle risorse è stata presa dalla indicizzazione non totale delle pensioni molto alte o comunque più alte, per spostarle su famiglia, giovani, natalità. 
È una scelta politica, una scelta che io considero di visione, però quando si lavora in ristrettezze economiche bisogna avere il coraggio di fare delle scelte.
Ronny Gasbarri (LaPresse): Buongiorno Presidente. Ieri in Consiglio dei Ministri il Ministro Schillaci ha fatto un'informativa sulla questione del Covid e dell'impennata di casi della Cina. Lei in passato è stata molto critica sui piani adottati dai passati esecutivi su quello che era il contenimento dell'epidemia. Si sente di escludere che l'Italia, nel caso dovesse esserci una nuova situazione critica, tornerà alla restrizione - lockdown, all'obbligo vaccinale, al Green pass - e quale sarà invece a quel punto la strategia del suo governo. Grazie 
Presidente Meloni: In Italia finora l'incidenza di Covid era in calo, quindi assolutamente sotto controllo, dopodiché c'è questa nuova situazione determinata da quanto accaduto in Cina e noi ci siamo mossi immediatamente. E ci siamo mossi immediatamente in coerenza con quello che avevamo chiesto anche di fare in passato, per cui ad esempio il Ministro Schillaci ha immediatamente disposto il tampone per chiunque arrivi dalla Cina. Misura che però rischia di essere non completamente efficace se non è presa a livello europeo, perché noi sappiamo che possiamo farlo per i voli che arrivano direttamente dalla Cina ma non per esempio per quelli che arrivano via scalo. Quindi ho chiesto al ministro Schillaci, che ha immediatamente operato in questo senso, di scrivere al Commissario europeo competente per questa materia per chiedere che sia l'Unione a prendere un provvedimento in questo senso. Il ministro Salvini ha fatto la stessa cosa con l'omologo europeo dei trasporti. Ci aspettiamo e auspichiamo che l'Unione europea voglia operare in questo senso. L'Assessore Bertolaso della Regione Lombardia, che aveva già disposto una misura in questo senso per gli aeroporti milanesi, stava già sequenziando il virus dei positivi in arrivo dalla Cina, perché noi abbiamo intanto bisogno di capire se quello che sta arrivando è qualcosa che abbiamo già visto, e che quindi è anche coperto dai vaccini, oppure no. La notizia che mi dà adesso il Ministro Schillaci è che stiamo sequenziando più o meno 30 casi: i primi 15 che sono stati sequenziati sono variante omicron già presente in Italia e quindi lo dico per un messaggio che in questo momento, fermo restando tutte le cautele, dovrebbe essere abbastanza tranquillizzante rispetto a quello che abbiamo visto. Per quello che riguarda il futuro ci muoviamo in base a quello che dovremo affrontare. Io credo che la soluzione siano sempre i controlli, penso che continuino a essere utili i tamponi, penso che continuino a essere utili le mascherine. Il modello di privazione delle libertà che noi abbiamo conosciuto in passato non mi è parso così efficace e credo che lo dimostri bene il caso cinese. La mia idea è che si debba lavorare prioritariamente sulla responsabilità dei cittadini piuttosto che sulla coercizione, come ho detto in passato che a mio avviso andava fatto e come intendo fare in futuro, fermo restando che oggi la situazione da quello che mi dice il Ministro della Salute in Italia è abbastanza sotto controllo. Stiamo monitorando minuto per minuto e credo anche, da questo punto di vista, possa essere utile - ho detto al Ministro – un osservatorio che possa monitorare con assoluta priorità su questa materia, ma credo che attualmente la situazione in Italia sia sotto controllo.
Eugenio Fatigante (Avvenire): Buongiorno Presidente e auguri di buone feste. Sul fronte dell'occupazione la Manovra si caratterizza soprattutto per il primo giro di vite sul Reddito di Cittadinanza e per l'estensione dell'utilizzo dei voucher in un Paese dove già, peraltro, l'83% delle nuove assunzioni avviene con forme di lavoro atipico o precario e il posto di lavoro a tempo indeterminato è sempre più raro. Sono misure che hanno provocato anche lo sciopero di una parte del sindacato. La domanda quindi è se ci può dettagliare un po' meglio le scelte strategiche per il 2023 del governo, e anche le tempistiche: da un lato per creare più efficaci politiche attive per il lavoro che anche il suo partito reclamava quando era all'opposizione, che saranno utili a quanti potranno perdere entro 7 mesi il Reddito di Cittadinanza; e, dall'altro, per creare le condizioni per una migliore qualità del lavoro.
Presidente Meloni: Grazie a lei. Credo che creare le condizioni per migliorare la qualità del lavoro in Italia sia materia che riguarda soprattutto il tema della crescita economica. Bisogna soprattutto mettere le persone in condizione di assumere. E questo si fa ovviamente quando l'economia è libera di operare e quando ci si trovano di fronte un governo e una politica che fanno del loro meglio per favorire chi crea ricchezza e chi crea lavoro. Questa può sembrare una banalità ma in realtà non lo è perché non è sempre quello che l'Italia ha fatto. 
L'Italia ha lavorato molto in questi anni soprattutto con l'ottica di rappresentare più un limite piuttosto che uno stimolo alla creazione della ricchezza. Noi veniamo da legislature nelle quali c'è stato in buona sostanza detto che il lavoro si poteva creare per decreto, che la povertà si poteva battere con decreto. Non è così. Perché non è lo Stato che genera lavoro, lo Stato può creare le condizioni per favorire chi genera lavoro, perché il lavoro lo creano le aziende con la loro capacità. Noi ci stiamo muovendo esattamente in questo senso. Ci siamo mossi nel senso di togliere alcuni cavilli, eliminare alcuni vincoli che secondo noi sono controproducenti; per quanto possibile dare dei segnali sulla tassazione, cosa che con le risorse che avevamo a disposizione non abbiamo potuto fare con il tipo di impatto che avremmo sperato. Abbiamo, per esempio, previsto una misura che riguarda la decontribuzione totale per chi assume a tempo indeterminato. Maggiore occupazione. Anche perché la norma prevede che la decontribuzione totale per 3 anni sia per donne, giovani, percettori di Reddito di Cittadinanza, ma in due casi: nel caso di nuova occupazione o nel caso di trasformazione da tempo determinato a tempo indeterminato. Nel caso di nuova occupazione si parla di ""maggiore occupazione"", cioè tu non puoi, come altrimenti si rischiava che potesse accadere, licenziare qualcuno e assumere qualcun altro perché così hai la decontribuzione.
Ci vuole maggiore occupazione rispetto al livello massimo del triennio precedente. Quindi, sono misure che favoriscono la stabilizzazione, dopodiché però dobbiamo anche fare attenzione a un mercato del lavoro che è profondamente cambiato rispetto all'idea che noi avevamo, per cui esisteva solamente il lavoro dipendente a tempo indeterminato. Perché questo è un tempo nel quale ci sono lavoratori che hanno necessità diverse. Penso ad esempio alla vicenda dei voucher: riguarda alcune tipologie specifiche di lavoratori, segnatamente di lavoratori stagionali, ad alcune particolari condizioni e io credo che sia meglio normarlo piuttosto che rischiare che quel lavoro sia fatto in nero, perché in Italia l'eccessiva rigidità che noi abbiamo avuto del mercato del lavoro ha comportato soprattutto l'aumento, nei decenni, del lavoro sommerso. Io invece credo che questo vada combattuto attraverso la diversificazione delle tipologie contrattuali con le quali si rende il lavoro ""in chiaro"" e ovviamente facendo i controlli per evitare che ci possano essere delle distorsioni. 
Riguardo ai voucher, oggi è più facile perché il sistema è totalmente informatizzato e quindi alcune delle degenerazioni, alcuni utilizzi fraudolenti che abbiamo visto in passato, sono molto più difficili da attuare. Bisogna stare attenti e fare i controlli ma non bisogna rinunciare a tipologie di lavoro che coprono alcuni tipi di lavoratori che altrimenti rischierebbero di lavorare in nero. 
Per quello che riguarda il tema delle politiche attive del lavoro, la misura per cui il Reddito di Cittadinanza smette di funzionare a fine 2023 vale per chi ha tra i 18 e i 59 anni e non ha figli a carico - noi manteniamo le tutele per tutti coloro che non possono lavorare, per gli over 60 e per chi appunto ha figli minori a carico. Noi riconosciamo 7 mesi di copertura perché vogliamo affrontare la sfida della possibilità di trovare a queste persone un posto di lavoro, quando chiaramente lo vogliano. Come si fa questo? La cosa che a me ha molto colpito in passato è che, mentre noi spendevamo 8-9 miliardi di euro l'anno per dare il Reddito di Cittadinanza a persone che erano perfettamente in grado di lavorare, l'Italia non spendeva circa 8 miliardi di euro del Fondo Sociale Europeo. Il Fondo Sociale Europeo è interamente dedicato alla formazione e prevede anche che, in particolari condizioni, chi accede a un percorso di formazione possa avere un rimborso spese. 
Noi abbiamo 8 miliardi di euro non utilizzati della vecchia programmazione del Fondo Sociale Europeo, 13 miliardi - vado a memoria - della nuova programmazione, e il PNRR prevede risorse per questo stesso obiettivo. Quindi parliamo di molti soldi. Che cosa immagino di fare io? Immagino un meccanismo nel quale, quando ci si reca in un centro per l'impiego, oppure in una realtà privata dedicata all'incontro tra domanda e offerta di lavoro, quel soggetto sia in grado di indicarmi dove viene richiesto lavoro e chi mi forma per quel lavoro; che quella formazione si possa fare col Fondo Sociale Europeo; che le persone maggiormente in difficoltà possano essere tutelate anche con una forma di rimborso spese durante la formazione. E che poi trovino lavoro, purché ci sia la volontà. 
Perché vede, quando ad esempio si parla di tutto il tema della congruità, bisogna capirsi. Perché se il tema della congruità è quello di non voler accettare un lavoro sottopagato, che mi sfrutta, sono d'accordo ovviamente - noi poi siamo riformando tutta la materia, per cui anche queste cose le chiariremo meglio - ma se il tema della congruità è non considerare la mansione offerta all'altezza delle mie aspettative o dei miei studi, questo è già diverso. Certamente tutti vorremmo trovare il lavoro dei nostri sogni, non è capitato a tutti. Se non si accetta un lavoro dignitoso, tutelato, pagato adeguatamente, e si preferisce stare a casa, si è liberi di farlo ma si può pensare di farlo facendosi mantenere da chi paga le tasse, magari facendo un lavoro che ha accettato e che non era il lavoro dei suoi sogni.
Quindi il punto è che secondo me noi dobbiamo lavorare molto meglio per formare, anche informare, i giovani su quali sono anche i tipi di studi che danno uno sbocco maggiore in termine occupazionali. Dobbiamo creare una filiera di rapporto tra il mondo dell'istruzione e quello del lavoro che finora è mancato, perché per parte il lavoro non c'è o non si trova, per parte non si trovano i lavoratori per i lavori che sono richiesti. Questo noi abbiamo, penso, raccontato e denunciato tutti quanti. La Camera nazionale della Moda è in cerca di decine di migliaia di addetti in un settore straordinario che non riescono a trovare per mancanza di figure professionali con adeguata formazione. Queste sono le sfide che dobbiamo affrontare. Ma è più facile che le persone si mettano in gioco se non c'è la narrazione dello Stato che ti mantiene nella tua condizione di povertà, come secondo me ha fatto il Reddito di Cittadinanza. Mettiti in gioco, avrai le tue soddisfazioni. È un fatto anche culturale. Chiaramente poi noi dobbiamo creare le condizioni per cui quelle soddisfazioni possano essere prese da queste persone.
Francesco Maesano (Tg1): Buongiorno. Il Governo ha annunciato di aver raggiunto gli obiettivi previsti dal PNRR in scadenza al 31 dicembre. Le chiedo, visto che il caro energia è una tra le variabili che più può influire su questi risultati, come avete fatto a rispettare i tempi e soprattutto che piano vi siete dati ora per i primi 27 obiettivi del 2023. Grazie.
Presidente Meloni: Grazie a lei. Intanto sono contenta che l'Italia sia riuscita a raggiungere tutti i 55 obiettivi che erano previsti per inviare ora la lettera e richiedere la tranche dei 19 miliardi di euro. Quando noi siamo arrivati al Governo di questi 55 obiettivi ne erano stati conseguiti 25, quindi abbiamo lavorato per terminare gli altri 30. Penso che questa staffetta abbia funzionato e sono contenta che si sia riusciti.
Come siamo riusciti? Noi abbiamo fatto la scelta politica di concentrare la competenza del Piano Nazionale di Ripresa e Resilienza, di concentrarla sotto la guida di un unico Ministero.
Abbiamo fatto anche la scelta di mettere sotto la stessa competenza il tema dei Fondi di coesione, che sono sempre Fondi europei, per evitare sovrapposizioni, ossia per evitare che misure che sono previste da Fondi diversi poi vadano ad accavallarsi e fare un ragionamento il più possibile organico.
Abbiamo immediatamente riattivato la cabina di regia sul PNRR, che mette insieme tutti gli attori e tutti i livelli: questo non è un tema che si affronta e si vince solamente a livello di governo, ci vuole il rapporto particolarmente con gli enti locali, ci vuole un rapporto di reciproca fiducia e di reciproco sprone con tutti i livelli istituzionali. Noi questo lo abbiamo fatto. Abbiamo convocato la cabina di regia in maniera serrata e mi pare che alla fine i risultati siano arrivati. 
Ora si entra nella parte difficile del Piano, perché il grosso di quello che è stato fatto fin qui era programmazione e riforme, cioè era sulla carta. Ora arriva la parte molto complessa nella quale questi obiettivi devono diventare cantieri e qui ci sono oggettivamente delle difficoltà che sono date dall’aumento dei costi delle materie prime, oltre che dal caro energia, e dal fatto secondo me che comunque dobbiamo tenere in considerazione che il Piano - come ho detto tante volte - è stato scritto prima del conflitto in Ucraina, quindi in un mondo che era abbastanza diverso dalle priorità che noi possiamo avere oggi.
Oggi c'è lo strumento del REPowerEU, che è uno strumento molto interessante e che penso vada mediato con il PNRR per affrontare le priorità e per lavorare sul tema dell'aumento dei costi delle materie prime. Abbiamo oltre 100 miliardi di euro di investimenti in opere pubbliche nel PNRR, ovviamente se non affrontiamo il tema dei costi delle materie prime, ma questa è un'interlocuzione abbastanza quotidiana che stiamo avendo con la Commissione europea, rischia che queste risorse non arrivino a terra.
L'altra cosa importante è semplificare, perché siamo tutti testimoni di come in Italia ci sia storicamente una difficoltà nello spendere queste risorse, nel portare avanti le opere pubbliche, nel lavorare velocemente. Credo che anche la riforma del Codice degli appalti sia fondamentale in questo senso, per fare in modo che queste risorse possano effettivamente essere spese.
Non è un lavoro facile, su questo non voglio dire cose che non penso. È un lavoro molto complesso e forse è la questione alla quale noi, tutto il Governo, stiamo dedicando più tempo. Credo anche che sia oggettivamente un’occasione se riusciamo a spendere queste risorse dandoci delle priorità strategiche - perché credo anche che l'Italia debba utilizzare le risorse del PNRR per darsi una strategia che non ha avuto, a mio avviso, negli ultimi anni - e se riusciamo a dimostrare che se costruivamo ponti in 10 giorni 2000 anni fa, forse ancora adesso qualche opera pubblica a terra riusciamo a metterla.
Silvia Gasparetto (Ansa): Buongiorno Presidente. In manovra avete iniziato con la Flat Tax, quella che avete chiamato tregua fiscale, volevo sapere se nel 2023 vi prendete un impegno di proseguire con l'IRPEF per renderla operativa dal 2024 e se nell'ambito di una riforma più complessiva del fisco metterete mano anche ai reati fiscali, che in manovra non sono entrati, e al catasto, che è una cosa che ci continua a chiedere anche Bruxelles. Grazie 
Presidente Meloni: La ringrazio. Confermo che noi sul tema della riforma fiscale intendiamo andare avanti secondo direttrici che secondo me sono abbastanza visibili già nella manovra finanziaria come poste di bilancio. Credo che le grandi direttrici sulle quali si deve muovere una riforma fiscale di questo governo fondamentalmente siano innanzitutto il taglio del costo del lavoro. Su questo si deve fare molto di più. Noi abbiamo dato un segnale che è stato costosissimo, perché la materia è molto costosa, aumentando di un punto il taglio del cuneo fiscale che era stato già previsto, quindi confermando il taglio dei due punti per i redditi fino a 35.000 euro, aggiungendo un terzo punto sui redditi fino a 25.000 euro. Su questo Io vorrei andare avanti. Abbiamo detto che il nostro obiettivo di legislatura era arrivare a 5 punti di taglio al cuneo fiscale - due terzi lavoratore, un terzo lato azienda – e se si riuscirà a fare questo, o qualcosa di più o qualcosa di meno, dipenderà anche dalla situazione che affronteremo. 
Questo è il primo grande obiettivo. Il secondo grande obiettivo, che in qualche maniera già emerge anche qui da alcune scelte che abbiamo fatto in manovra, è una tassazione che tenga conto della composizione del nucleo familiare, quindi che tenga conto del numero di figli a carico. La vicenda della demografia e della natalità alla quale noi abbiamo destinato complessivamente un miliardo e mezzo di euro in manovra, nella quale non avevamo risorse, è per noi una priorità assoluta ed è una materia economica, come tutti voi capite bene, perché noi siamo in una situazione con i numeri di nati che abbiamo in Italia per la quale il nostro sistema di welfare non può reggere nel medio periodo. Quindi consideriamo il tema del sostegno alla genitorialità, dell'incentivo alla natalità una assoluta priorità e credo che anche la tassazione debba tenere conto di questo elemento. 
La terza questione è una tassazione che incentivi sempre di più chi si mette in gioco con meccanismi premiali per chi crea ricchezza e lavoro in Italia. Il tema di quello che sintetizzando noi abbiamo definito “più assumi meno paghi”: una tassazione sul lavoro che tenga conto anche della quantità di dipendenti che si hanno in rapporto al fatturato, piuttosto che la vicenda della tassa piatta sugli autonomi, piuttosto che la vicenda della tassa piatta incrementale. Sono tutti i segnali che dicono “se ti metti in gioco lo Stato ti riconoscerà quello che hai fatto e quello che hai fatto in più”. Questo vale anche per il fatto che abbiamo dimezzato la tassazione sui premi di produttività. Tutto questo meccanismo premiale credo che andrebbe molto incentivato. 
Sulla riforma del catasto lei sa come la penso: si può tranquillamente fare una mappatura per migliorare la conoscenza che noi abbiamo delle costruzioni italiane, ma sicuramente da questo governo non partirà mai un aumento della tassazione sulla casa, particolarmente sulla prima casa che io considero un bene sacro, non pignorabile, non tassabile. Grazie.
Teodoro Andreadis (Alpha TV): Presidente buongiorno, Kalimera. Sono Teodoro Andreadis Synghellakis e la porto in Grecia e vorrei chiederle: so che lei dà importanza alla dimensione mediterranea, ha incontrato il premier Mītsotakīs, ci sono comuni intenti, un lavoro comune ho visto sulla questione migratoria, sulla questione del Price Cap, sulla stabilità, alle nuove opportunità nel Mediterraneo. Se mi dice di più e una cosa un po' più personale: lei ha colpito molto col suo appello al ""Filòtimo"", al fare qualcosa con tutte le proprie energie, con tutti sé stessi. Se me ne parla un po' e se mi parla un po' del suo rapporto personale con la Grecia. Come mai questo riferimento? Grazie 
Presidente Meloni: Questo riferimento l'avevo trovato leggendo - sono una grande appassionata di tutta la cultura classica - e mi è piaciuta moltissimo questa locuzione, l'ho utilizzata e devo dire che ho avuto molti riscontri, non solo dalla Grecia, anche dall'Italia. Credo che sia un insegnamento straordinario, avere una parola che in qualche maniera dice che il punto è che tu devi fare tutto quello che fai al massimo delle tue possibilità. L'ho trovato straordinario, molto profondo. Il mio rapporto con la Grecia è soprattutto questo, il legame con i Classici.
Confermo, ho incontrato Mītsotakīs con il quale ho avuto un lungo e cordiale incontro. Mi pare che le materie sul tavolo che condividiamo siano molte, tra l'altro è il mio ""compagno di banco"" al Consiglio Europeo quindi abbiamo avuto modo di familiarizzare lungamente.
A partire dal primo Consiglio Europeo al quale ho partecipato nel quale si discutevano molte materie ma segnatamente la battaglia - se vogliamo definirla così - sul tetto al prezzo del gas abbiamo coordinato molto il nostro lavoro. Credo che tanto su questa materia, quindi sull'autonomia energetica e sulla sicurezza energetica, quanto sulla materia del governo dei flussi migratori a difesa dei confini esterni: lei ricorderà che la Grecia, insieme a Malta e a Cipro, ha sottoscritto un documento con l'Italia in occasione della vicenda della Ocean Viking, segnalando come noi e con noi che ci sono delle nazioni che oggi sono molto più esposte.
Credo che sia anche per questo lavoro che abbiamo fatto insieme - e che io credo vada continuato e vada implementato - se oggi, come sapete, la rotta del Mediterraneo centrale è stata per la prima volta definita prioritaria in un documento della Commissione europea, cosa che non era mai accaduta, e se il prossimo Consiglio Europeo avrà come punto centrale all'ordine del giorno proprio la vicenda dei migranti e della difesa dei confini esterni dell'Unione europea. Quindi credo che questo lavoro sia molto proficuo, intendo portarlo avanti.
Sto proiettando molto il Governo sulla dimensione mediterranea dell'Italia; credo che da questo punto di vista l'Italia possa giocare un ruolo assolutamente centrale e strategico anche per una serie di materie - penso la vicenda energetica per esempio - e sicuramente da questo punto di vista la nostra alleanza con i Paesi che si affacciano sul Mediterraneo, particolarmente dal versante europeo, diventa fondamentale. Ci sono anche materie legate ai temi della difesa che sono molto interessanti, per cui direi che è un ottimo rapporto di collaborazione, che puntiamo a portare avanti.
Giacomo Salvini (il Fatto quotidiano): Presidente buongiorno. Da quando si è insediata il suo Governo ha provato a inserire uno scudo penale sui reati fiscali, il Ministro della Giustizia Carlo Nordio dice che bisogna fare una stretta sulle intercettazioni, abolire l'abuso d'ufficio - sulle intercettazioni dice che per esempio che i boss mafiosi non parlano al telefono-, eliminare il Trojan per i reati di corruzione. Volevo chiedere se questa è la destra della legalità a cui lei fa riferimento e se condivide queste proposte di Nordio, visto che lei nella sua prima conferenza stampa ci disse che la tutta la sua carriera politica era ispirata a Paolo Borsellino. Grazie.
Presidente Meloni: Intanto confermo che la mia carriera politica è stata ispirata ed è ispirata a Paolo Borsellino e sono molto fiera, che come ho detto nella mia prima conferenza stampa da Presidente del Consiglio, che il primo provvedimento di questo governo sia stato un provvedimento contro la mafia e, segnatamente, sia stato salvare l'ergastolo ostativo, che come voi sapete è uno degli strumenti più efficaci nella lotta alla criminalità organizzata e che nasce proprio da intuizioni di Falcone e di Borsellino.
Mi dispiace aver visto un’opposizione così dura su un provvedimento di questo genere: si è tentato in tutti i modi di impedire la conversione del decreto fingendo di non sapere che se non si fosse convertito quel decreto noi ci saremmo trovati con un fondamentale buco nel nostro ordinamento per un provvedimento di lotta alla criminalità organizzata. 
E quindi confermo che la mia e la nostra battaglia per la legalità e contro la mafia sarà una battaglia a 360°.
Per le altre questioni alle quali lei fa riferimento: ho visto questa polemica sulle ipotesi di eliminazione del reato per chi aderisce alla tregua fiscale, la norma come lei sa non c'è in Legge di bilancio, cioè non abbiamo fatto quello che per esempio aveva fatto Renzi nel 2014. Penso che per quello che riguarda però chi ha dichiarato e non ha versato - perché la fattispecie di chi dichiara e non versa non è la fattispecie, dal mio punto di vista, di chi vuole diciamo così aggirare, fregare lo Stato, è la fattispecie in buona parte di chi non ce l'ha fatta - penso che in quel caso specifico sia abbastanza normale. Come dice anche l'Ordine dei commercialisti, che quando io decido pagando tutto quello che devo con una maggiorazione, quando io decido di aderire a un patto, io veda risolto il mio contenzioso con lo Stato. Per questa fattispecie io sono d'accordo.
Approfitto per dire, perché ho letto che abbiamo fatto i condoni, che no, i condoni non ci sono nella nostra Legge di bilancio. Abbiamo fatto una norma che chiede a tutti di pagare il dovuto con una maggiorazione consentendo una rateizzazione. Questo è quello che noi abbiamo previsto nella Legge di bilancio. Le uniche cartelle che abbiamo stralciato sono quelle vecchie di più di 7 anni e inferiori a 1000 euro, banalmente perché conviene allo Stato perché costa più la manutenzione o la riscossione di queste cartelle piuttosto che lo stralcio.
Quindi il nostro rapporto con questo tema è un rapporto per cui vogliamo immaginare un nuovo tipo di dialogo con i contribuenti ma senza favorire assolutamente l'evasione fiscale.
MI dispiace che non abbiate notato che nella Legge di bilancio è prevista l'assunzione di 3.900 nuovi funzionari all'Agenzia delle Entrate e mi dispiace che nessuno abbia notato una cosa della quale invece io vado molto fiera, che è la norma contro le aziende apri e chiudi, contro un fenomeno che in Italia vale miliardi di evasione fiscale ogni anno, che è fatta da coloro che aprono le aziende, chiudono quelle stesse aziende prima che lo Stato cominci a fare i controlli, spariscono, ricominciano da capo e che ha prodotto una significativa concorrenza sleale nel nostro ordinamento per anni. Abbiamo previsto che, nel caso in cui vi siano cose che non tornano, l'Agenzia delle Entrate possa convocare queste persone e, nel caso in cui vengano confermati i dubbi, possa essere revocata la partita IVA. Per riaprire la partita IVA a quel punto si deve versare una fideiussione a garanzia del pagamento delle tasse.
Quindi lei capisce bene che secondo me stiamo facendo delle cose di buon senso che però tutto fanno meno andare incontro a chi vuole favorire l'evasione fiscale.
Per quello che riguarda la riforma della Giustizia e le intercettazioni, le intercettazioni sono sicuramente uno strumento straordinario a disposizione della magistratura e non intendiamo privare la magistratura di questo straordinario strumento. Quello che secondo me va fatto è limitarne l’abuso, che vuol dire anche limitare quel corto circuito - adesso parlo in casa dell'interessato - che c'è stato molto spesso, e di cui siamo tutti quanti a conoscenza, nel rapporto tra le intercettazioni e i media: intercettazioni che sono finite sui quotidiani che non avevano alcuna rilevanza penale, semplicemente per “interesse”, che poteva essere politico piuttosto che. Non credo che questo sia giusto in uno Stato di diritto, penso sempre che dobbiamo, proprio per la responsabilità che ciascuno di noi ha - vale per i magistrati, vale per i giornalisti, vale per i politici - esercitare quella responsabilità. Degli abusi ci sono stati e sicuramente vanno corretti, ma anche queste norme che intendiamo fare francamente sono norme che vogliono garantire lo Stato di diritto e che nel garantire lo Stato di diritto a mio avviso possono anche aiutare a garantire certezza della pena per i colpevoli e garantire certezza del diritto per gli innocenti, questo è la cosa giusta e normale da fare.
Approfitto per una nota polemica, perché francamente ho sentito molte accuse da parte di alcuni esponenti dell'opposizione, ma sinceramente io la morale da chi oggi è all'opposizione ma quando era al governo ha liberato i boss mafiosi al 41 bis con la scusa del contagio da Covid, ha impedito che la Corte dei Conti potesse mettere bocca su come venivano spesi 180 miliardi di euro durante il Covid - e abbiamo visto che cosa è accaduto con le mascherine e i banchi a rotelle mandati direttamente al macero - e ha approvato il condono di Ischia, non me la faccio fare sinceramente. Ecco, penso che ognuno risponda per propria coscienza. Grazie
Francesca Pozzi (TgCom): Buongiorno Presidente. Lo scandalo del Qatargate sembra avere sollevato a Bruxelles un vero e proprio vaso di Pandora, tra le tangenti degli emiri e le pressioni fatte dalla Ong da parte dell'ex eurodeputato del PD Panzeri proprio per influenzare l'europarlamento a favore del Qatar. Qual è l'impressione che lei ne ha ricavato. Grazie.
Presidente Meloni: L'impressione è che su questa questione si deve andare fino in fondo senza fare sconti, perché purtroppo c’è il rischio che alcune Istituzioni siano troppo permeabili agli interessi e questo è un problema che riguarda oggi gli Stati ma che a maggior ragione potrebbe riguardare grandi concentrazioni economiche. Io non penso che istituzioni di ogni ordine e grado debbano dimostrare o accertare una vulnerabilità in questo senso e che fondamentale sarà la risposta che le istituzioni, ovviamente europee, e che ciascuno di noi saprà dare da questo punto di vista. 
Mi è capitato in passato di denunciare la differenza che esiste tra i legittimi accordi che si fanno con Nazioni di tutto il mondo, commerciali piuttosto che, e il tentativo di favorire o di consentire il Soft Power, il condizionamento che alcune Nazioni facevano in Italia o in Europa, e purtroppo quello che accade ne è una dimostrazione. Una cosa che mi ha molto innervosito di questa vicenda è che alcuni colleghi internazionali definiscano questi fatti con la locuzione Italian Job, il lavoro italiano, come se fosse una macchia sulla nostra nazione. La vicenda non riguarda solamente gli italiani, riguarda i belgi, i greci se non vado errata, esponenti di altre nazioni. Non è un tema solo italiano semmai è il tema di un partito - Socialist Job. Se fosse stata una vicenda che riguardava i conservatori sarebbe diventato un Conservative Job probabilmente. È un tema che riguarda sicuramente una famiglia politica, ma non riguarda l'Italia come se fosse il grande corruttore d'Europa. 
Lo dico per difendere la dignità, l'onore, l'orgoglio della nazione che rappresento di fronte ad attacchi che mi sembrano strumentali perché le responsabilità sono abbastanza trasversali tra le nazioni, non tra i partiti ma tra le nazioni sicuramente, e quindi voglio che le cose vadano chiamate con il loro nome. Grazie
Alexander Jakhnagiev (Agenzia Vista): Buongiorno Presidente. Auguri di buone feste. Lei si è data un orizzonte temporale di 5 anni di legislatura. Le chiedo se i suoi tempi coincidono, secondo lei, con quelli dei suoi alleati e se per andare avanti bisogna guardare anche indietro. Se, in sostanza, il suo tempo è un tempo lineare o circolare. Grazie 
Presidente Meloni: Penso che i miei tempi coincidano con quelli dei miei alleati. Penso che tutti quanti ci si dia un orizzonte temporale di 5 anni. Penso che oggettivamente uno degli elementi di forza dell'Italia in questo momento sia proprio l'impressione di un governo che, differentemente da quanto accaduto nel passato, potrebbe avere una sua stabilità, un orizzonte di medio periodo vale a dire che l'interlocutore, se si parla di rapporti internazionali, potrebbe rimanere lo stesso nei prossimi anni. Questo è un grande elemento di forza, l'Italia in passato ha pagato tantissimo la sua instabilità politica, per cui la posta in gioco è ovviamente molto alta e credo che tutti quanti nella maggioranza se ne rendano conto. 
Per quello che riguarda il tempo lineare o circolare, per non tradire il fatto non aver ben compreso la domanda, io le dirò che il mio tempo è cadenzato. Il mio tempo è un tempo che secondo me continua ad essere giusto se è cadenzato da risposte. 
Vorrei che si continuasse a vedere in maniera cadenzata e continua che noi stiamo lavorando, che stiamo affrontando anche le grandi questioni spinose che nessuno aveva avuto il coraggio di affrontare, assumendoci la responsabilità delle nostre scelte, senza fermarsi sulle cose buone fatte, ma continuare a lavorare per fare altre buone cose. Questo è il tempo come io vorrei che fosse.
Ileana Sciarra (ADNkronos): Buongiorno a tutti, buongiorno Presidente. L'Italia spende in armamenti poco più del 1,5% del PIL, però c'è un accordo raggiunto in sede Nato che prevede che questa percentuale salga al 2%, con una spesa per l'Italia stimata in circa 8 miliardi aggiuntivi. Le chiedo se il suo Governo intenda muoversi nella direzione indicata dalla NATO rispettando quella data del 2024, o se terrà fede al compromesso che ha raggiunto il Governo Draghi, spostando quella data al 2028 proprio per evitare le fibrillazioni e i malumori che avevano mosso la sua maggioranza. La ringrazio
Presidente Meloni: Il tema dell'impegno di spesa al 2% del prodotto interno lordo assunto in sede Nato è un impegno al quale, in Europa e all'interno dell'Alleanza Atlantica, tutti quanti cercano di tenere fede il più possibile. Probabilmente ci rendiamo conto meglio oggi di qualcosa che, lo dico da Presidente di Fratelli d'Italia, qualcuno aveva il coraggio di dire in tempi non sospetti e cioè che, al di là della facile retorica che si può fare sul tema dei soldi spesi in armi, il punto di questa materia è che la libertà delle Nazioni ha un costo e che se tu decidi di appaltare la tua difesa a qualcun altro, devi sapere che quel qualcun altro non lo fa gratis.
Quindi il tema di quello che si investe in difesa è un tema che riguarda la capacità che una Nazione ha di difendere i suoi interessi. Io l'ho sempre pensata così e quando ero all’opposizione ero praticamente forse l'unica che aveva il coraggio di scrivere nero su bianco sul programma di governo che bisognava aumentare l'investimento in questo senso.
Ora chiaramente anche l'Italia sta facendo la sua parte, l'ha fatta trasversalmente ai governi, alle forze politiche. Voglio ringraziare il coraggioso impulso dato da Giuseppe Conte il cui governo aumentò di 3 miliardi le spese militari, perché credo sia importante lavorare trasversalmente da questo punto di vista.
L'Italia deve andare avanti, ovviamente di quanto parliamo e in quanto tempo è dato dalle condizioni che ci circondano - non sono in grado di definire numeri e tempistiche precise. Sicuramente posso confermarle la volontà da parte dell'Italia di mantenere gli impegni presi, di farlo per essere credibile e di essere credibile per difendere i suoi interessi nazionali come credo che questa Nazione abbia diritto e dovere di fare. Grazie.
Lanfranco Palazzolo (Radio Radicale): Presidente, ieri il Ministro degli Esteri Tajani ha chiesto all’Ambasciatore iraniano la sospensione delle condanne a morte che sono state decretate in quel Paese e la sospensione della repressione violenta delle manifestazioni. Il governo, in caso di non accoglimento delle richieste, intende adottare misure come la sospensione delle relazioni commerciali con l'Iran e l'inasprimento delle sanzioni contro figure di primo piano di questa Repubblica islamica? Poi, se voleva dire qualcosa sul caso di Sara khadim, per la quale Il Partito Radicale ha chiesto al ministro degli Esteri di offrire asilo a questa scacchista che ha gareggiato senza velo. Grazie, buon anno Presidente.
Presidente Meloni: Grazie a lei per questa domanda, particolarmente per la seconda parte della domanda, perché io sono stata estremamente colpita dalla storia di questa campionessa di scacchi che decide di partecipare al mondiale in Kazakistan togliendosi il velo al cospetto del mondo. Mi ha fatto riflettere perché noi siamo abbastanza abituati a gesti simbolici, però di solito i nostri gesti simbolici non hanno delle conseguenze così gravi come quelle che potrebbe avere Sara per questa scelta che ha fatto. 
E questo riguarda lei e riguarda tanti altri che in queste settimane in Iran decidono di fare un gesto simbolico sapendo che il prezzo che potrebbero pagare per quel gesto è potenzialmente altissimo. Credo che intanto debba fare riflettere ciascuno di noi sul valore della libertà, di quella libertà che noi diamo per scontata e che invece purtroppo per altri vale qualsiasi rischio. 
È la ragione per la quale la vicenda di Sara e la vicenda di tante altre che stiamo leggendo che sono oggettivamente inaccettabili - io l'ho già detto e lo ribadisco - è la vicenda per la quale ho concordato col ministro Tajani la convocazione dell'ambasciatore, per dire che quello che sta accadendo in Iran per noi oggi è inaccettabile, che l'Italia non intende tollerarlo oltre. Fin qui abbiamo avuto sempre un approccio abbastanza dialogante ma è inevitabile che, se queste repressioni nei confronti dei manifestanti non dovessero cessare e se non si dovesse tornare indietro rispetto al fatto che si sta combinando la pena di morte a degli innocenti, l'atteggiamento dell'Italia dovrà cambiare completamente. Come l'atteggiamento dell'Italia cambierà e con quali provvedimenti specifici, credo che debba essere eventualmente anche oggetto di una interlocuzione anche a livello internazionale, a livello di alleati, per capire come si possa eventualmente rendere più incisiva la nostra azione.
Luca Mariani (AGI): Buongiorno Presidente. Dal Nord Africa giungono gas e migranti. Solo nei primi due mesi del suo governo, e sono dati del Viminale, sono giunti 23.404 esseri umani, per lo più su barchini, non su navi delle ONG. Stiamo parlando di una città grande come Giulianova, più o meno, solo nei primi due mesi. Lei non ha attuato il blocco navale. Sempre dal Nord Africa giunge il gas, la principale alternativa a quello russo. Quale politica intende fare nel Mediterraneo? In che cosa consiste la sua proposta per una hub dell'energia in Italia e, soprattutto, cosa vuole fare in Libia, un Paese che è totalmente fuori controllo dal 2011? 
Presidente Meloni: Io non ho attuato il blocco navale per come molti di voi hanno raccontato il blocco navale in questi anni. Vale a dire: mi si è sempre risposto come il blocco navale sia un atto di guerra e io ho sempre risposto di non intendere un blocco navale come l'invio di navi della Marina contro la volontà dei Paesi del Nord Africa e quindi scatenare una guerra. Ho sempre detto che la mia ipotesi di blocco navale consiste in una missione europea, in accordo con le autorità del Nord Africa, per fermare le partenze e aprire in Africa gli hotspot, per valutare chi ha diritto di richiedere lo status di rifugiato ed eventualmente distribuire solamente chi è idoneo nei 27 Paesi dell'Unione europea, e impedire le partenze di migranti irregolari. È esattamente quello su cui continuo a lavorare. Considerato che sono una persona seria, le cose si fanno con serietà. Avete visto che abbiamo posto alcune questioni a livello europeo che consentono oggi di discutere questa materia - cosa che fino a ieri non era stata fatta, secondo me, adeguatamente - e che abbiamo approvato ieri una norma che riguarda il rispetto del diritto internazionale da parte delle ONG. 
La domanda è ben posta perché le due questioni sono molto collegate. Io, che lavoro da qualche anno in collaborazione con una serie di associazioni di patrioti africani, ho imparato benissimo quanto molte di queste persone in realtà non abbiano alcuna voglia di andare via da casa loro. E allora, fedeli all'insegnamento che ci arrivava da Papa Giovanni Paolo II, per cui prima di garantire il diritto a emigrare bisogna garantire il diritto a non farlo, credo che in Africa bisogna avere un approccio un po' diverso da quello che abbiamo visto in questi anni. 
Il tema dell'energia offre un’occasione all'Africa, offre l'occasione all'Europa di tornare a essere presente in Africa - perché l'Europa in questi anni ha indietreggiato dall'Africa, con risultati che sono sotto gli occhi di tutti, perché l'attivismo di Cina, Russia, Turchia testimonia che, quando lasci uno spazio vuoto, qualcuno lo riempie – e offre all'Italia l'occasione di fare da nazione capofila di questo nuovo approccio europeo all'Africa. Ora qui ci aiuta la nostra posizione geostrategica: basta guardare una cartina del Mediterraneo per rendersi conto che noi siamo in una posizione privilegiata sul piano dell'approvvigionamento energetico in un momento nel quale l'Europa ne ha un disperato bisogno. I gasdotti del Mediterraneo orientale arrivano tutti da noi. Abbiamo appena sbloccato un finanziamento da oltre 300 milioni di euro per collegare, in collaborazione con Terna, elettricamente l'Italia alla Tunisia. Il Sud Italia ha un potenziale enorme di produzione di energie rinnovabili: un pannello fotovoltaico nel Sud Italia produce il 30% di energia in più rispetto a uno montato nel Nord Europa. E per l'Africa vale la stessa cosa. I Paesi africani sono tutti interessati a investire in alta tecnologia sul tema dell'approvvigionamento energetico, ne ho incontrati moltissimi. La Mauritania lavora sull'idrogeno verde, per esempio. Io credo che con un po' di risorse spese bene da parte ovviamente dell'Europa, ma riguarda anche la nostra cooperazione e riguarda il nostro PNRR, si possa ragionare prevalentemente con il Nord Africa e non solo, per produrre l'energia che serve diversificando le fonti di approvvigionamento e le tipologie di energia facendo dell'Italia la porta di ingresso di questa energia. 
Noi stiamo lavorando, come lei sa, per risolvere un problema che abbiamo per quello che riguarda il tema del gas che è il problema del cosiddetto ""bottleneck"", una strettoia nei nostri gasdotti più o meno all'altezza del Centro Italia. É un'infrastruttura che quando sarà risolta comporterebbe per l'Italia un migliore approvvigionamento del gas sul territorio. Questo fa parte di quello che io ho definito un ""Piano Mattei per l'Africa"", citando Enrico Mattei e il suo approccio non predatorio verso l'Africa. Credo che questa sia una grande particolarità della cooperazione italiana e della presenza italiana. Noi non andiamo di solito in un'altra nazione per portare via qualcosa, noi andiamo soprattutto per lasciare qualcosa e per costruire rapporti in cui tra l'Italia e le altre nazioni ci sia pariteticità. Credo che in virtù di questo particolare approccio ci sia una grande domanda di Italia anche in Africa e anche nel Nord Africa, perché ovunque io sia andata a parlare ho trovato le porte più che aperte. Per cui noi abbiamo una grande occasione.
Chiaramente il tema della stabilizzazione della Libia da questo punto di vista è cruciale. Come lei ha visto ho incontrato il ministro degli Esteri, ho parlato due volte al telefono con il Primo Ministro Dbeibeh. È materia della quale dialogo con tutti i nostri interlocutori, compreso Joe Biden. Lei sa che si sta lavorando lì per un percorso che possa portare ad elezioni nel minore tempo possibile ma c'è a monte la scrittura, la riscrittura della Carta Costituzionale. Noi stiamo, con il massimo della nostra disponibilità, coadiuvando e sostenendo questi processi perché ovviamente questo è fondamentale. Ciò non toglie che un dialogo anche sul tema del contrasto agli scafisti e ai flussi migratori è un dialogo che abbiamo già cominciato con le autorità che sono governano attualmente.
Emanuele Lauria (la Repubblica): Buongiorno, anch'io formulo i miei auguri di buone feste. Mi permetto di tornare a parlare della questione Covid che purtroppo è tornata di attualità. Lei ci ha rassicurato sul fatto che i primi sequenziamenti fatti dimostrerebbero che questa variante cinese è comunque conosciuta e non sarebbe troppo pericolosa, almeno speriamo, e ha parlato degli strumenti da confermare, ha parlato dei controlli, dei tamponi e delle mascherine. E non ha parlato dei vaccini, non so se per dimenticanza.  Volevo solo capire se di fronte all’ondata cinese, all'incognita che questa ondata rappresenta, lei invita o suggerisce agli italiani a vaccinarsi o a tornare a vaccinarsi, se ci sono le condizioni per lanciare un appello del genere da Palazzo Chigi.  Grazie
Presidente Meloni: Noi abbiamo fatto qualcosa di più, per la verità, perché lei avrà visto che c'è una campagna che il governo sta facendo che invita alla vaccinazione, soprattutto gli anziani e le categorie fragili che sono i soggetti più a rischio e che sono quelli sui quali mi sento di fare l'invito più deciso. Per tutti gli altri penso che l'invito principale che debba essere fatto sia di rivolgersi al medico e di chiedere a qualcuno che ne sa più di me, ma noi sicuramente stiamo invitando a procedere in questo senso.
Vera Shcherbakova (Agenzia Tass): Buongiorno. Auguri anche per l’anno appena passato per i risultati suoi personali. Mi sembra che sia stato un anno di successo anche per lei, che entrerà nella storia come prima donna premier in Italia, e le auguro tutto il successo per il prossimo anno. Sul piano internazionale, la posizione sull’Ucraina del suo governo è molto chiara e ben precisa, però io volevo chiedere, al di là delle condanne, come intende e se c'è l’intenzione di costruire rapporti con la Russia, con cui l'Italia è sempre stata in un rapporto molto particolare, un legame storico-culturale anche tra i popoli che noi sentiamo anche ora. Lei ha citato Mattei con cui, anche tramite accordi di gas, i rapporti erano ben precisi durante l'Unione Sovietica, e volevo chiederle quanto l’Italia sente nei termini economici, turistici, culturali, umani la mancanza della Russia. Grazie. 
Presidente Meloni: Confermo che storicamente i rapporti anche culturali tra Italia e Russia sono rapporti solidi, sono rapporti antichi, è la ragione per la quale per esempio ho difeso la scelta che è stata fatta dalla Scala di Milano di dedicare la sua prima a un'opera russa è perché credo che le scelte che il governo russo sta facendo non debbano ricadere sul popolo russo. Non so quanti le condividano, non lo posso sapere, ma sicuramente le scelte politiche non necessariamente ricadono sui cittadini che quei politici rappresentano. Voglio distinguere le due cose e penso che sia importante distinguere le due cose. 
Ciò non toglie che quelle scelte sul piano politico ci sono e sono scelte di violazione di diritto internazionale. Sono scelte che se la comunità internazionale dovesse accettare, purtroppo farebbero crollare l'intero castello della nostra costruzione giuridica internazionale. Io temo che il principio che la Russia rischia di voler far passare con l'invasione dell'Ucraina sia un principio poco conveniente per tutti: il principio che chi è militarmente più forte può invadere il suo vicino. Lei capisce che questo per noi è inaccettabile. Sicuramente alle nostre imprese, ai nostri cittadini, agli italiani può mancare il turismo russo, il turismo in Russia, ma ci sono cose che non si possono piegare ai nostri desideri.
Credo e spero che prima o poi il governo russo si renda conto dell’enorme errore che sta facendo e decida di fermare questa incomprensibile, inaccettabile guerra di aggressione nei confronti dell' Ucraina. Fin quando questo non accadrà noi ovviamente difenderemo l'Ucraina, il diritto internazionale, la sovranità e la libertà di una nazione che, tra l'altro credo che questo lo veda anche lei e che lo vedono un po' tutti, sta dimostrando davvero quanto creda nel valore della sua libertà e quanto crede nell'amore per la sua patria. Questo è qualcosa di cui io ho sempre un enorme rispetto.
Gaia Tortora (La7): Buongiorno Presidente e auguri naturalmente. Torno sul tema della Giustizia, qualche giorno fa Berlusconi ha detto “bene la manovra, sono soddisfatto, adesso però voglio la riforma della Giustizia”.  Questa mattina è accaduto un fatto, il governo ha dato parere favorevole ad un ordine del giorno del terzo Paolo che riguarda la prescrizione, sostanzialmente l'abolizione, della “Spazza Corrotti”. Le chiedo, sarà la riforma della Giustizia la prossima riforma su cui il governo metterà mano come priorità e torneremo alla vecchia prescrizione?
Presidente Meloni: Intanto lei ha visto che il Parlamento ha presentato un ordine del giorno per chiedere il ritorno alla prescrizione come era prima della modifica del Ministro Bonafede, sulla quale il governo ha dato un parere favorevole. L'indicazione la recepiamo, secondo me è una indicazione di buon senso, è quella di tornare a una prescrizione che rimane un fondamento dello stato di diritto, altrimenti si rischia un sistema nel quale si possono avere indagati o imputati a vita, secondo principi o scelte che tra l'altro sono abbastanza discrezionali. Credo che su questo ci sia anche un consenso abbastanza trasversale ed è sicuramente uno degli elementi che ci stanno a cuore.
La riforma della giustizia per noi è una priorità, è una di quelle riforme per le quali serve un governo coraggioso e deciso. Il coraggio e la decisione non ci difettano. È una materia delicata che va maneggiata con molta cura, però io credo che questo governo mettendo insieme le anime della sua maggioranza abbia complessivamente una visione molto equilibrata.
Mi sento di dire che abbiamo scelto un ottimo Ministro della giustizia, lo voglio ribadire e lo rivendico, che è coadiuvato anche dai partiti della maggioranza e che è anche egli molto deciso ad andare avanti. Nei prossimi mesi noi lavoreremo per mettere a punto la riforma della Giustizia secondo capisaldi che voi già conoscete e sono in parte quelli storici del centrodestra - penso al tema della separazione delle carriere - e credo che questo possa aiutare l'Italia da vari punti di vista: che possa aiutarla nel rapporto tra il cittadino e diciamo lo Stato generalmente inteso, che possa aiutare gli investimenti, che possa aiutare il PNRR, che possa aiutare tutto quello che la giustizia un po' lenta, soprattutto in questi anni, ha limitato. Quindi è una giustizia che sicuramente ha bisogno di un tagliando.  
Aggiungo che uno deve delle materie che mi stanno molto a cuore su questo tema è la vicenda dei giudici onorari, battaglia che io ho seguito per diversi anni: sono dei servitori dello Stato che fino ad oggi non hanno avuto diritti commisurati alle loro responsabilità e credo che anche questa sia una materia che va affrontata nei prossimi mesi. Grazie
Romana Ranucci (Italpress): Presidente, lei spesso dall'opposizione è criticata per un eccessivo ricorso ai voti di fiducia e, per quanto riguarda la Legge di bilancio, troppe strozzature e al dibattito parlamentare. La manovra quest'anno è capitata in un periodo particolare, dopo due mesi di governo, ma per il 2023 ci possiamo aspettare un cambio di rotta, con un maggior coinvolgimento della delle aule parlamentari sia sulla manovra che sugli altri provvedimenti?
Presidente Meloni: Avendo fatto opposizione per quasi tutta la mia vita, si figuri se non ho rispetto per le opposizioni e le dico che, quando non c'è un approccio troppo pregiudiziale, da parte dell'opposizione buone idee possono arrivare. Il dibattito parlamentare in realtà è una cosa utilissima, che questo governo intende il più possibile favorire, anche tornando indietro da una serie di continue forzature alle quali abbiamo assistito in questi anni, anche quando le maggioranze erano enormi e per paradosso i tempi parlamentari sono stati strozzati. Sicuramente avrei voluto dare più tempo al Parlamento per questa Legge di bilancio, fisicamente non sarebbe stato possibile. 
Però, senza fare polemica per quelle che oggi sono le opposizioni, ricordo che il precedente governo l'ultimo anno ha depositato la legge di bilancio in Parlamento l'undici di novembre e il Governo stava lì da febbraio. Noi l'abbiamo depositata il 29 - vado a memoria - di novembre, cioè due settimane dopo, ma il governo stava lì dal 22 di ottobre. Tra i due mi pare più strozzato il dibattito dell'anno precedente e io l'ho denunciato, perché oggettivamente c’erano i tempi per consentire al parlamento una valutazione più tranquilla. Così come non ebbi paura a dire che Fratelli d'Italia si sarebbe astenuta sul PNRR: non perché fossimo contrari, come è stato detto migliaia e migliaia di volte, ma banalmente perché non l'avevamo letto, in quanto il documento era stato depositato in Parlamento un'ora prima dell'inizio della discussione, un documento di 397 pagine, tabelle incluse, che impegnava 250 miliardi di euro e più. Nessuno dotato di responsabilità investe 250 miliardi senza sapere in cosa. 
Quando è stato necessario lo abbiamo denunciato e ovviamente faccio tesoro di quella mia esperienza ma, ripeto, io penso che il Parlamento possa fare proposte utili. E quando arriva la proposta utile dall'opposizione, io non ho grandi ragioni di rifiutarla così, per principio. Chi dell'opposizione mi ha chiesto un confronto sulla manovra l'ho immediatamente ricevuto, perché a me è capitato di fare la stessa cosa quando ero all'opposizione con i Presidenti del Consiglio di allora. Ritenevo che le mie proposte fossero sensate, qualcuna fu anche accolta. Nel dibattito tra maggioranza e opposizione, ferme restando le differenze tra i ruoli, quando si fa un lavoro costruttivo è per il bene di tutti e quindi, fermo restando questa necessità che abbiamo avuto in questa occasione, il prossimo anno ci metteremo a lavorare con grande anticipo per consentire di depositare La legge di bilancio nei tempi previsti.
Fausto Carioti (Libero): Vorrei tornare a quella parte del programma elettorale del centrodestra nel quale si promette l’elezione diretta del Presidente della Repubblica, concetto sul quale - vado a memoria - lei tornò in Parlamento nel discorso di insediamento il 25 ottobre, dicendo che il suo modello preferito era il semipresidenzialismo francese. Volevo capire quindi se questa è una priorità anche per il governo, se intende avere una iniziativa in questo non è solamente una materia parlamentare. Cosa dobbiamo attenderci dal governo, un disegno di legge, su questo? Lei che tempi si è data? Crede che già prima dell'estate possiamo attenderci un testo scritto da parte vostra? É possibile quindi che il 2023 sia l'anno del presidenzialismo o quantomeno l'anno in cui la questione entra nel vivo? Volevo poi chiederle qual è lo strumento che lei ritiene migliore per questa riforma: se crede che possa avere successo una bicamerale, che tante volte ha fallito in passato, oppure un percorso di tipo ordinario, per quanto può essere ordinaria una riforma della Costituzione. Grazie. 
Presidente Meloni: Le confermo che questa è una delle mie priorità, che mi do come obiettivo quello di riformare le istituzioni di questa nazione in questa legislatura. È un obiettivo al quale io tengo particolarmente. Credo che si possa solamente fare bene all'Italia con una riforma delle sue istituzioni che consenta di avere stabilità e di avere governi che siano frutto delle indicazioni popolari, chiari. Credo che sarebbero due principi capaci di restituire efficienza al nostro sistema: ho già parlato prima di quanto incida negativamente l'instabilità dei governi in Italia e quindi non ci torno. 
Sono sempre partita dal semipresidenzialismo alla francese, in realtà non perché sia il mio modello preferito, ma perché è il modello sul quale storicamente c'era maggiore convergenza. Lei ricorderà anche la bicamerale presieduta da Massimo D'Alema, diversi esponenti del centrosinistra nel corso degli anni hanno guardato o dichiarato di guardare con simpatia a questo modello. Il concetto è che io vorrei fare una riforma il più possibile condivisa, trattandosi di materia che riguarda le regole del gioco. Quindi sono partita per gesto di disponibilità verso gli altri da una cosa sulla quale gli altri - alcuni degli altri - avevano detto di non avere una preclusione. 
Per quello che mi riguarda, i modelli sono ce ne sono diversi e, le dico di più, si possono anche inventare. Si possono fare tantissime cose, il punto è capire la volontà e questo riguarda anche il tema dello strumento. Una bicamerale è utile se è uno strumento serio di condivisione con una volontà di condivisione per arrivare a un obiettivo, altrimenti diventa uno strumento dilatorio. Io questa riforma la voglio fare. Sono disposta a parlare di tutto, sono disposta a parlare di tutti, non ho pregiudizi, non ho preclusioni; ma la riforma la voglio fare. E quindi quanto e come si lavorerà dipenderà anche dall'atteggiamento degli altri. 
Quello che posso dirle io che il Ministro Casellati ha già avviato le sue ""consultazioni"", ha parlato con i partiti della maggioranza ed entro gennaio parlerà con i partiti dell’opposizione - quelli che ovviamente saranno disponibili, speriamo che saranno disponibili tutti – dopodiché, sulla base di quelle interlocuzioni, secondo me bisognerà decidere come procedere sia sul piano dell'iter, sia sul piano dell'iniziativa. Non escludo affatto che vi possa essere un’iniziativa del governo, se invece ci fosse la disponibilità e fosse più coinvolgente lavorare a livello parlamentare, non avrei preclusione da questo punto di vista.
Il tema però è che non sarò così sprovveduta da non capire eventuali atteggiamenti dilatori rispetto a questa materia. Per cui massima disponibilità se si ha l'obiettivo di affrontare questo tema una volta per tutte, perché vorrei lasciare come eredità di questa esperienza Istituzioni più veloci, più capaci, più attenti ai bisogni dei cittadini e più stabili. È un impegno che mi sono presa con i cittadini, è un impegno che intendo mantenere.
Fabrizio Frullani (Tg2): Presidente buongiorno. Tornando alla manovra e sulla Flat Tax che avevamo toccato all'inizio della nostra conferenza, volevo sapere lei che cosa risponde a tutti quelli che dicono che ora con l'estensione della Flat Tax a 85.000 euro i lavoratori autonomi in pratica pagheranno meno tasse rispetto ai dipendenti, al grande popolo delle buste paga. Grazie. 
Presidente Meloni: Rispondo che è una falsità che approfondendo un pochino non è difficile smontare. Tra l'altro ci sono studi più autorevoli di me che lo hanno messo nero su bianco. L'estensione della tassa piatta per le partite IVA con fatturato fino a 85.000 euro non discrimina i lavoratori dipendenti. È stato dimostrato come invece fino a 85.000 euro, quindi per le stesse fasce di reddito, il lavoratore autonomo anche con la Flat Tax paghi comunque di più o incassi di meno di un lavoratore dipendente perché, per esempio, il lavoratore autonomo paga solo tutti i suoi contributi, mentre il lavoratore dipendente ha due terzi dei contributi a carico del datore di lavoro. Il lavoratore autonomo che rientra in questo regime non può detrarre nulla, mentre ovviamente il lavoratore dipendente può farlo; il lavoratore autonomo non accantona il TFR, che appunto è un accantonamento pari a una mensilità ogni anno, e  non ha alcuna delle tutele giuste e legittime, sulle quali vorremmo lavorare anche per gli autonomi, che hanno i lavoratori dipendenti.
Quindi è una situazione nella quale i lavoratori autonomi continuano a essere in realtà in una condizione di maggiore difficoltà. Quello che è stato dimostrato è che l'unico caso in cui lavoratore autonomo paga meno tasse di un lavoratore dipendente è proprio sulla soglia degli 85.000, dove il lavoratore autonomo paga circa €700 in meno di tasse, ma per tutte le altre scoglie il lavoratore autonomo paga più del lavoratore dipendente.
Quando c'è stato il confronto con i sindacati su questa materia e io ho dato questa risposta mi è stato detto che volevamo far assumere la gente con partita IVA, invece che con contratto di lavoro dipendente. Segnalo che è illegale nel nostro ordinamento, non puoi assumere a partita IVA qualcuno per fare un lavoro dipendente. Stiamo normando due cose diverse e stiamo cercando di creare una situazione più possibile di parità. Penso che i lavoratori siano lavoratori e debbano avere il più possibile le stesse opportunità e gli stessi diritti, indipendentemente dal tipo di contratto che hanno dal tipo di lavoro che svolgono. Questo vale anche per tutto il tema del Welfare, vale anche per tutto il tema degli ammortizzatori sociali, per la vicenda per esempio della malattia dei professionisti che abbiamo seguito in passato. 
Non c'è alcuna discriminazione. Grazie.
Marco Billeci (Fanpage.it): Buongiorno Presidente. Lei ha invitato spesso a non guardare ai retaggi del passato, poi però i primi che ci costringono a farlo sono importanti esponenti del suo partito, penso ai post celebrativi della nascita della MSI che hanno fatto nei giorni scorsi il presidente del Senato la Russa e la sottosegretaria Rauti. Quei post sono stati criticati duramente, tra l'altro dall'Unione delle comunità ebraiche, che haìo ricordato come l’MSI del ‘46 è erede più o meno diretto della Repubblica di Salò e come peraltro quei post arrivassero alla vigilia dell'anniversario, invece, della nascita della Costituzione antifascista. Allora le chiedo una valutazione su quei post, se si potevano evitare, se invece lei li condivide. Già che ci sono, le chiedo se intende partecipare alle celebrazioni per il 25 aprile. Grazie.
Presidente Meloni: Sulla seconda domanda la risposta è sì. 
Per quanto riguarda i post relativi al Movimento Sociale Italiano, è un dibattito che francamente mi ha molto colpito perché io credo che il Movimento Sociale Italiano sia un partito che abbia avuto un ruolo nella storia repubblicana, che abbia avuto il ruolo molto importante di traghettare verso la democrazia milioni di Italiani che erano usciti sconfitti dalla guerra. È stato un partito della destra repubblicana, è stato un partito che ha partecipato alle elezioni dei Presidenti della Repubblica, è stato un partito pienamente presente nelle dinamiche democratiche di questa nazione, è stato un partito che è arrivato al governo prima del congresso che lo trasformò in Alleanza Nazionale, ma nel ‘94 era ancora Movimento Sociale Italiano. È stato un partito che uno può condividere o non condividere, ma è stato un partito della Destra Democratica, dell'Italia Democratica e repubblicana. È stato un partito che a mio avviso ha avuto anche un ruolo molto importante nel combattere la violenza politica, il terrorismo - ricorderà penso le dichiarazioni di Almirante che diceva “doppia pena di morte per i terroristi di destra”. Erano partiti che avevano anche delle responsabilità di accompagnare persone che altrimenti magari avrebbero fatto delle scelte diverse. 
Credo che il Movimento Sociale Italiano abbia avuto un ruolo molto importante nella storia di questa nazione e francamente non capisco perché qualcosa che era perfettamente presentabile 10, 20, 30, 40, 50 anni fa, tanto da partecipare alle elezioni Presidente della Repubblica, debba diventare impresentabile oggi. 
Sa che cosa non mi torna, questo gioco al rilancio eterno per cui non va mai bene, per cui si deve sempre fare di più, si deve sempre cancellare di più. Il Movimento Sociale Italiano, per esempio - questo lo dico anche perché non ho condiviso alcune valutazioni che ho letto - è stato un movimento sempre chiarissimo sul tema della lotta all'antisemitismo, è stato chiaro su molte cose, è una comunità che ha fatto il suo percorso. Oggi alcuni esponenti del governo, delle massime cariche dello Stato vengono da quell’esperienza, ci sono arrivati con un voto democratico. vuol dire che la maggioranza degli italiani non considera quella storia impresentabile e penso che anche questo si deve rispettare.
Barbara Acquaviti (Askanews): Buongiorno. A febbraio si vota in due importanti regioni: Lazio e Lombardia. Insieme quasi 16 milioni di abitanti, in particolare nel Lazio con un candidato espressione del suo partito, che ha raggiunto circa il 30% alle ultime elezioni politiche. Di fatto queste sono le prime elezioni dalle politiche. Le volevo chiedere se secondo lei, vista anche la quantità di elettori chiamati al voto, si potrà parlare a prescindere che si tratti di per la maggioranza di centro-destra di una sconfitta o di una vittoria, di elezioni locali o se non vada invece considerato come un primo test sul suo governo. Grazie. 
Presidente Meloni: Quando mi è stato chiesto in passato, dove ero all'opposizione, se le elezioni erano un test per il Governo, ho sempre risposto che le elezioni locali servono soprattutto a scegliere la persona migliore per governare le città o le regioni ma sono anche un test politico. Questo valeva per gli altri e vale ovviamente anche per la sottoscritta. Vanno mediate le Due cose perché sono regioni importanti, sicuramente molto influisce la dinamica locale. Ma io do per scontato che quello che emergerà dalle elezioni regionali debba essere qualcosa con cui anche il governo nazionale fa i conti e anche ciascuno di noi debba fare i conti. Perché la politica più o meno così funziona. Quindi quello che dicono i cittadini lo dobbiamo sempre guardare con attenzione. Dopodiché credo che il modo migliore per fare campagna elettorale in questo senso sia fare bene il proprio lavoro, continuare a dare risposte per far vedere che ce la stiamo mettendo tutta.
Gabriele Martelloni (RaiNews24): Sulla riforma del Mes, l'Italia di fatto è il l'unico Paese che non ha ancora ratificato questa riforma. Le chiedo se ci sarà un’iniziativa del Governo e quale sarà quella l'input che darà il suo partito, la sua maggioranza. 
Presidente Meloni: Più o meno ho già risposto a questo a questa domanda. Io credo che sulla vicenda del Mes, la questione della ratifica della riforma, sia - mi passi il termine - secondaria. Il tema è: atteso che l'Italia non accederà mai al Mes finché io conto qualcosa, purtroppo temo che neanche gli altri accederanno. Dopo la Grecia, il Mes non è stato attivato nessuno. Che la riforma entri in porto o non entri in porto, temo che comunque quel fondo non verrà utilizzato perché le condizionalità sono troppo stringenti e perché, come voi sapete bene, il Mes è un creditore privilegiato e quindi significa che, in condizioni di difficoltà, il prezzo che tu ricevi al Mes lo devi restituire prima del resto. Questo produce problemi significativi di spendibilità dei tuoi titoli di Stato. E vuol dire che si alzano i tassi di interesse su una serie di cose, che non sono vantaggiose. 
Ora una domanda - ma lo dico per le altre nazioni che accedono al Mes: noi siamo nella posizione di tenere bloccati decine di miliardi di euro che nessuno utilizza, in un momento nel quale tutti quanti abbiamo bisogno di risorse? Secondo me no. Poi si può decidere di farlo e per questo sicuramente ne parleremo col Parlamento, ci confronteremo e si deciderà che cosa fare sul tema della ratifica della riforma, che nulla ha che fare con la con la possibilità di accedere al Mes. Ma io vorrei provare a fare un'altra cosa però: il direttore del Mes ha detto di essere molto disponibile a confrontarsi con l'Italia e vorrei confrontarmi col direttore e vorrei capire se esistono i margini. Piuttosto che ratificare una riforma che in ogni caso, temo, manterrà quelle risorse bloccate, per lavorare su qualcosa di diverso, per lavorare su qualcosa che possa essere vagamente utilizzabile dai Paesi che ne fanno parte. Quindi con condizionalità diverse e minori senza i vincoli che possono rischiare di mettere in difficoltà il nostro debito pubblico. E magari anche con obiettivi un po' più centrati rispetto alle attuali priorità. Proverei a ragionare, a dibattere di un obiettivo di questo tipo prima di accettare che “abbiamo fatto una riforma e allora l'Italia sta tenendo bloccata la riforma del Mes e quindi deve ratificare” ed è quello che sto proverò a fare nelle prossime ore”.
Andrea Fabozzi (il Manifesto): Il suo ministro Valditara, è molto attivo nel proporre un'idea di scuola molto tradizionalista molto chiusa, gerarchica, quasi ottocentesca. Avevo la curiosità di chiederle, visto che lei ha una storia di militanza politica spesso e volentieri cominciata proprio nelle organizzazioni giovanili e studentesche. E che il suo partito ha più di un’organizzazione giovanile studentesca, che è molto attivo e lei può immaginare, dal mio punto di vista, è anche troppo attivo…
Presidente Meloni: (ridendo) Questo lo considero un complimento.
Andrea Fabozzi (il Manifesto): Volevo chiederle se lei possa condividere questa idea, diciamo, di scuola “sterilizzata” dalla politica.
Presidente Meloni: Forse io e lei non interpretiamo allo stesso modo le parole il Ministro. Se chiaramente l'intenzione Ministro fosse quella che lei dichiara, io non sarei affatto d'accordo, io ci sono cresciuta. Le dico di più, mi è capitato spesso di sentirmi dire “ma non ti spaventano?”. Per esempio, la prima volta che ho presieduto la Camera dei Deputati, alla mia prima legislatura - cioè in un Parlamento che ancora di livello straordinario e io avevo 29 anni – mi chiesero “non ti spaventa?”. Io ho sempre risposto che quando si esce vivi dalle assemblee studentesche si può fare qualsiasi cosa. Quindi considero la migliore palestra della mia vita la politica studentesca, ma non credo che Valditara si riferisse alla politica dell'associazionismo studentesco. 
Credo piuttosto che Valditara si riferisse all'utilizzo della scuola come luogo di indottrinamento politico, da parte non di chi la frequenta ma di chi ci lavora. Questo è un tema che delle volte è stato presente, oggi mi pare sia meno, non lo so perché non le frequento più. Io ne sono stata personalmente vittima quando ero ragazza, proprio per il fatto che facevo politica, e questo io non penso che sia giusto. Non penso che sia normale. Penso che ognuno ovviamente debba avere le proprie idee e bisogna sempre difenderle, ma penso che per chi ha la responsabilità di insegnare si debba sempre fare attenzione all'utilizzo che si dovesse fare di quell’insegnamento; delle volte è accaduto e credo che questo sia qualcosa che va stigmatizzato, proprio per favorire quella libertà che invece poi diventa il tema della palestra dell'associazionismo studentesco. Devi poter fare associazionismo studentesco senza per questo rischiare che qualcuno non ti prenda in simpatia, perché delle volte è accaduto e questo indipendentemente da quale parte dovesse accadere non è giusto, non è bello e non è educativo nel sistema democratico e costituzionale.
Chiara Albanese (Bloomberg): Il suo governo e alcuni suoi ministri hanno criticato l'aumento dei tassi da parte della Banca Centrale Europea. La Banca Centrale lo fa per ridurre l'inflazione, che fa comunque male ad un'economia e a dei cittadini. Cosa fa meno male all'economia italiana e dov'è l'equilibrio secondo lei?
Presidente Meloni: Sul tema della Banca Centrale, chiaramente la Banca Centrale ha una sua autonomia e noi rispettiamo la sua autonomia, così come la Banca Centrale rispetta l’autonomia della politica, e quindi quando su qualcosa non si è d'accordo è anche normale dire come la si pensa. Per come la vedo io, francamente nella situazione attuale, sarebbe meglio evitare delle scelte peggiorative. E soprattutto, credo che sarebbe utile gestire bene la comunicazione sulle scelte che si fanno, altrimenti si rischia di generare non panico, ma fluttuazioni sui mercati che vanificano il lavoro che i governi fanno quotidianamente. 
Sul tema dell’aumento dei tassi, noi più o meno c'eravamo messi in sicurezza. Nella legge di bilancio abbiamo scontato l'aumento dei tassi, i maggiori oneri per il nostro debito quindi insomma avevamo tamponato la situazione. La domanda è ovviamente molto ampia e io cerco di dirle, secondo me, che cosa serve adesso a livello europeo non solamente a livello italiano. Io credo che la situazione molto complessa nella quale l'Europa si trova costringa a un cambio di passo, costringa a un'accelerazione, costringa a una visione completamente diversa. Penso, ad esempio, a tutto il tema gli aiuti di Stato. Noi ci troviamo in un’Europa nella quale non governiamo più niente, non abbiamo il controllo di niente, intorno a noi gli altri si organizzano benissimo; avrà visto “l'Inflation redaction Act”, degli Stati Uniti, un investimento a 369 miliardi di euro che ovviamente rischia di produrre un’assenza di competitività da parte delle nostre imprese. Ora, di fronte a strumenti di questo tipo e ovviamente a una concorrenza che, tra Stati Uniti e Cina, si fa sempre più impegnativa, noi possiamo continuare con le norme che abbiamo oggi a livello anche europeo, a livello in tema di aiuti di stato, in tema di Fondi che si spendono per mettere in sicurezza le nostre aziende, in termini anche di tempi delle decisioni? Io credo di no. 
Questo dibattito è stato cominciato nell'ultimo Consiglio Europeo ed è stato un dibattito molto interessante e credo che debba andare avanti. Credo che noi si debba ripartire dalla ridefinizione della catena di approvvigionamento. Questa globalizzazione senza regole, che eravamo convinti ci avrebbe salvato, non ci ha salvato. Noi pensavamo che il libero Commercio senza regole, senza condizioni, avrebbe distribuito la ricchezza e avrebbe democratizzato i sistemi, segnalo che è successo esattamente il contrario: la ricchezza si è concentrata verso l'alto, i sistemi autocratici, i regimi, si sono rafforzati e involuti e noi ci siamo indeboliti, perché dipendiamo da altri. Oggi lo vediamo con l'energia, ieri lo vedevamo con i chip, domani lo vedremo con i principi attivi dei farmaci e con i pannelli fotovoltaici. Questo ragionamento l’ho fatto già in Consiglio Europeo e questa è una delle materie sulle quali credo si debba continuare a parlare molto però, oggi la sfida è, non gestire il quotidiano ma darsi degli obiettivi strategici. E il primo degli obiettivi strategici che, secondo me, l'Europa deve darsi è: come controllare le catene da provvigione amento che sono fondamentali senza dipendere dal batter di ali di farfalla dall'altra parte del mondo come per noi è accaduto. Oggi lo vediamo con l'energia, quando c'è stato il Covid e noi dipendevamo dai chip cinesi -e la Cina ha privilegiato il mercato interno- qui si sono fermate intere catene di approvvigionamento. Adesso l'Europa mette 50 miliardi sul Chips Act ma arriviamo dopo; parliamo del Green Deal ma non controlliamo le componenti tecnologiche fondamentali che servono per produrre energia da rinnovabili e quindi rischiamo di passare la dipendenza verso la Russia alla dipendenza verso la Cina, in assenza di quegli investimenti. Credo che oggi serva soprattutto questo perché nella crisi sono anche raccolte molte occasioni - quello che dicevamo prima dell’hub energetico - ma anche per tante aziende italiane, anche sul piano della tecnologia, quando decidi di investire gli italiani la differenza la possono fare e quindi bisogna spingere per queste scelte strategiche fondamentali.
Massimiliano Scafi (il Giornale): Mi chiedo se lei sente mai il peso sulla testa di Mario Draghi. Non si sente mai come il giocatore che deve sostituire Messi a metà del secondo tempo nell'Argentina? Visto che avete mantenuto un po' di rapporti durante la transizione, mi chiedevo qual è il tuo stato d'animo sotto il peso di un personaggio così.
Presidente Meloni: Chiaramente lo sento e mi fa piacere, nel senso che misurarmi con persone capaci e autorevole è stata la sfida di tutta la mia vita. Io invidio quelli che è si divertono a essere qualcuno cercando semplicemente di dimostrare l'impresentabilità dei loro avversari o competendo secondo quella famosa pubblicità “Ti piace vincere facile”. A me non è mai piaciuto vincere facile. A me piace quello che mi stimola. E mi stimolano le persone capaci e autorevoli. Mario Draghi è la persona di grande autorevolezza a livello nazionale e internazionale. E ovviamente mi rendo conto dell'eredità e quindi anche dei paragoni che si possono fare, lo trovo affascinante e penso che questo debba spingere me e tutto il governo a dimostrare che si può fare bene. Non voglio dire meglio figuriamoci, non ve lo direi mai, però che si può fare bene. Quindi sicuramente è una cosa che non mi dispiace pur sentendo sicuramente questo peso perché il paragone è continuo e reiterato. Mi pare che, rispetto a queste dieci piaghe d'Egitto che sarebbero arrivate nel cambio, tra il vecchio e nuovo governo, in fin dei conti, ancora stiamo difendendo questa Nazione nel migliore dei modi.
Alberto Ciapparoni (RTL 102.5): Buongiorno presidente, torno sulla manovra economica e sulla misura salva-calcio che, secondo qualcuno, rappresenta di fatto un regalo ai club di serie A. Come risponde a questa cosa? Grazie
Presidente Meloni: Grazie per questa domanda perché mi consente di fare chiarezza. Allora, cosa è accaduto? È accaduto che il governo precedente aveva sospeso i pagamenti dovuti dalle società sportive, non dalle società di calcio ma dalle società sportive. Per tutte le società sportive sono stati sospesi i pagamenti dovuti allo Stato. Ok? Noi ereditiamo questa situazione e che cosa decidiamo di fare? Decidiamo di applicare a questa fattispecie le stesse regole che abbiamo applicato per gli altri contribuenti, quindi mi dai il dovuto con una possibilità di rateizzazione e con una maggiorazione del 3%. Questo è quello che abbiamo fatto noi. Gridano allo scandalo. 
Però non capisco. Si grida allo scandalo perché queste società non erano in difficoltà e non devono essere aiutate? Perfetto. E perché sono stati sospesi i pagamenti? Oppure queste società erano in difficoltà e sono stati sospesi i pagamenti per dare una mano e noi diciamo nel richiedere indietro i pagamenti non gli diciamo: dammeli tutti subito ma chiediamo e diamo la possibilità di dilazionare il pagamento. Tra l'altro aggiungo che chi accede a questa possibilità deve comunque dare subito le prime tre rate e il 3% sull'ammontare complessivo, quindi deve comunque accedere con un pagamento importante. Non è quindi una norma che regala qualcosa, è una norma con la quale tutti pagano quello che devono pagare. Semplicemente, rispetto alla sospensione che aveva fatto il precedente governo, noi abbiamo detto: vi consentiamo una rateizzazione. Questo potevamo fare alle condizioni date dai nostri predecessori e quindi voglio dire a chi contesta questa misura, come Matteo Renzi e altri, che allora non si doveva votare la sospensione del pagamento di queste società.
Dario Martini (Il Tempo): Vorrei tornare un attimo sul tema delle Regionali. In particolare sul Lazio, dove si viene da un'amministrazione di centro-sinistra. Il candidato è stato indicato anche dal suo partito. Voglio sapere se ci sarà, compatibilmente con i suoi impegni di governo, anche un suo impegno, un suo coinvolgimento in campagna elettorale, anche personale.
Presidente Meloni: Guardi torno alla risposta che avevo dato prima. Io sono convinta che il modo migliore di fare campagna elettorale sia soprattutto continuare a fare bene il proprio lavoro occupandosi del governo. Dopodiché, su questo faccio così: guardo che cosa hanno fatto i miei predecessori e mi regolo di conseguenza.
Riccardo Bormioli (Agenzia Nova): Buongiorno, Presidente. Se non ricordo male, nel suo intervento alla Camera del 25 ottobre lei rivendicò la necessità che le reti nazionali di telecomunicazione fossero sotto il controllo italiano. Sono in mano ai francesi di Vivendi e non si vede all'orizzonte una soluzione, stante quello che chiede Vivendi: 32 miliardi per la rete, quando tutta Telecom in borsa vale tra i 3 e i 4 miliardi. Non è forse opportuno lanciare un’Opa con una società, un fondo collegato a Cassa Depositi e Prestiti, e un investitore privato italiano?
Presidente Meloni: Guardi, comprenderà la mia prudenza su questa materia. Nel senso che ovviamente la natura di Tim che è una società privata, quotata, diciamo necessita di molta prudenza e anche di una certa riservatezza. Però io le confermo che questo governo si dà l'obiettivo duplice: da una parte, di assumere il controllo della rete per ragioni che abbiamo spiegato tante volte e che mi immagino tutti condividiamo in fondo (una questione strategica) e, dall'altra di, ovviamente, lavorare il più possibile per mantenere i livelli occupazionali. Però queste sono le due grandi questioni che a noi interessano perché tutto il resto lo lasciamo alla dinamica libera del mercato. Però poi come qui ci si arrivi, su questo, ecco, mi consenta di essere prudente. Grazie. 
Francesco Malfetano (Messaggero): Presidente, buon pomeriggio. Lei ha parlato a lungo di obiettivi per il prossimo anno. Ce ne è un altro che è in agenda ed è Expo 2030, decisione attesa per novembre del 2023. Ecco in questo momento competono Roma e Riad sostanzialmente. Per molti gli arabi sono in vantaggio, quindi le chiedo: come lavorerà il governo per fare in modo che l'Italia possa incassare quella che è un'opportunità per l'intero paese, ovviamente non solo per la Capitale? Grazie
Presidente Meloni: Allora, guardi, intanto immagino che lei sappia che cosa penso della vicenda. Nel senso che, da italiana e da romana, credo che sarebbe una grande occasione. Mi è capitato in passato di essere polemica con chi riteneva che un grande evento non dovesse celebrarsi in questa città perché Roma non aveva gli anticorpi. Io penso che l'Italia e Roma abbiano tutti gli anticorpi per fare quello che vogliono e ovviamente è una grande occasione. Noi siamo subentrati in questa vicenda di Expo 2030, chiaramente, quando la questione era già avanti. Quello che io ho fatto finora è ovviamente permettermi di segnalare questo nostro interesse ai moltissimi esponenti internazionali che ho incontrato in questo mese. Penso di aver parlato con 30, 40 Capi di Stato e di Governo per capire come è messa la situazione. Intendo su questo spendermi anche in prima persona. Certo non posso garantire come andrà a finire perché su questo io ho cominciato a lavorarci un po' tardi rispetto a quello che mi sarebbe piaciuto fare, senza nulla togliere ovviamente al lavoro del governo precedente e al lavoro degli altri livelli istituzionali. Ce la mettiamo tutta, è una grande occasione, ci stiamo lavorando, ci stiamo lavorando, non ci darei per vinti, ecco. Con garbo ma non ci darei per vinti.
Augusto Cantelmi (TV 2000): Presidente, buon pomeriggio. È invece notte buia ancora per quanto riguarda la guerra, ovviamente per la possibile pace. Papa Francesco si è impegnato molto, lei sa, sul tema. Anche la segreteria di Stato Vaticana. Ricordiamo anche i segnali che arrivano dalla comunità civile. La settimana scorsa a Bari la marcia guidata dal Presidente della CEI Zuppi. Allora cosa pensa lei della possibilità di una Conferenza internazionale di pace? Se lei è pronta a spendersi su questo obiettivo. Grazie
Presidente Meloni: La ringrazio. Guardi, sono ovviamente favorevole a tutto quello che possiamo fare per favorire la pace, l'ho detto anche in aula quando ne abbiamo parlato prima del Consiglio europeo. Chiaramente bisogna sapere che il tema della pace non è qualcosa che si ottiene semplicemente rivendicandolo, bisogna lavorarci e bisogna lavorarci concretamente, bisogna avere segnali dalle parti in campo. Oggi non ci sono grandissimi segnali, particolarmente dalla Russia, ma io sono stata contenta di sentire dal presidente Zelensky, che ho sentito un paio di giorni fa, della sua volontà di avviare un'iniziativa in questo senso. Ovviamente ci sono delle difficoltà, che lei capisce, perché intanto noi parliamo di Conferenza di pace: una guerra così ampia ovviamente coinvolge le Nazioni Unite e noi abbiamo il paese in questo caso che ha scatenato il conflitto che siede nel Consiglio di Sicurezza. Quindi ci sono delle difficoltà che riguardano anche proprio la possibilità di, poi, garantire un processo di pace. E questa è la ragione per la quale, per esempio, io ho detto al Presidente Zelensky che l’Italia è pronta a farsi garante di un eventuale accordo di pace e che è pronta ovviamente ad aiutare per coadiuvare questo processo. È la ragione per la quale penso di recarmi a Kiev prima della fine di febbraio, cioè prima dell'anniversario dell'invasione del 24 di febbraio, perché credo che il 24 di febbraio potrebbe essere una data nella quale fare qualcosa a livello di iniziativa per e quindi vorrei recarmi a Kiev prima, di questo ho parlato col presidente Zelensky. 
Fino a che non maturano le condizioni o, meglio, perché queste condizioni maturino, questo lo dico a voi come l'ho detto in aula perché è quello che penso, la condizione secondo me fondamentale è continuare a sostenere l’Ucraina. Perché, da che mondo è mondo, alla base della diplomazia, se si vuole costringere due parti in campo - costringere tra virgolette – ma, insomma, coadiuvare l'ipotesi che due parti in campo si mettano a discutere, la condizione di base è che ci sia equilibrio tra le forze in campo. Quando la Russia ha invaso l'Ucraina tutti pensavano che le forze in campo non fossero minimamente, e non lo erano, equilibrate. Sono state equilibrate grazie a una capacità di reazione del popolo ucraino che ha, credo, stupito il mondo intero, ma anche grazie al sostegno della comunità internazionale. Cioè un lavoro, piaccia o no, che è finalizzato alla costruzione di una soluzione di questa guerra, a una difesa ovviamente del diritto internazionale come ci siamo detti e quindi credo che bisogna continuare. E credo che però allo stesso tempo tutto quello che si può fare, anche cogliendo eventuali spiragli che dovessero arrivare, si debba fare. La guerra non piace a nessuno e su questo penso che siamo tutti d'accordo.
Francesco Olivo (La Stampa): Buon pomeriggio. Presidente, lei crede che il governo stia incontrando delle ostilità all'interno della macchina dello Stato, in particolare nei Ministeri? Se c'è bisogno addirittura di usare il machete, come il ministro Crosetto ha suggerito in un'intervista ieri.
Presidente Meloni: Beh, il Ministro Crosetto è noto per i suoi racconti un po' figurati. Però, al di là delle dichiarazioni del Ministro Crosetto… Guardi, sicuramente io non ho apprezzato che nel passaggio di consegne tra un governo e l'altro, in piena campagna elettorale, qualcuno si adoperasse per coprire spazi nella macchina pubblica. Non l'ho trovato garbato, non ho trovato garbato che alcuni prima di andarsene pensassero a come occupare posizioni. E l'ho segnalato. L’ho segnalato io, lo hanno segnalato diversi esponenti di Fratelli d'Italia con interrogazioni parlamentari e lo dico perché rimanga agli atti, perché poi quelli che ci fanno sempre la morale in molti casi non si comportano proprio bene. Ora io non so perché, mentre il Governo è andato a casa, ci si sia in alcuni casi premurati di assumere persone che lavoravano nelle dirette collaborazioni. Spero ovviamente che sia magari per dare una possibilità in più a qualcuno che aveva lavorato per te, piuttosto che per creare problemi. 
Sia chiaro che io credo che il problema, a volte, del rapporto tra l'amministrazione e la macchina burocratica e la politica sia stato fondamentalmente nella debolezza della politica. Cioè, noi abbiamo avuto la macchina amministrativa che chiaramente ha sempre guardato per diversi anni il ministro di turno, il presidente come un passante. Nel senso: “io sono qui, io rimango qui, lui passa”. E ovviamente la politica anche per questo è stata debole e quindi alla fine, ovviamente, la macchina in molti casi ha preso il sopravvento. Ma la soluzione di questo problema è avere una politica forte, duratura. Poi questo significa secondo me anche rivedere alcune norme. Io credo che serva una revisione profonda della legge Bassanini, penso che serva una riforma in forza della quale, se io ho la responsabilità, ce l'ho nel bene e nel male: cioè se sono quello che se ne assume la responsabilità sono anche quello che decide. Oggi non è così nel nostro ordinamento. Quindi credo che questo - anche confrontandosi, voglio dire, con questa realtà che comunque è una realtà importantissima, tra l'altro dotata di straordinari professionisti - sia però un tema che va affrontato per capire meglio chi debba assumere quali responsabilità a far lavorare più velocemente i processi. Ma la guida deve essere politica, perché questo richiede la democrazia e questo prevede. E non è stato sempre così. Ripeto, per una colpa che era della politica prevalentemente ma, secondo me, anche perché alcune norme non hanno aiutato in questo senso.
Giselda Vagnoni (Reuters): Da tempo il Governo italiano discute con il gruppo americano di Intel per un impianto di assemblaggio di semiconduttori in Italia. A che punto siamo? Arriverà questo investimento in Italia? Avete scelto il sito di Gavio vicino Verona o il sito è ancora in discussione?
Presidente Meloni: Stiamo seguendo, sappiamo tutto il lavoro pregresso che è stato fatto circa questo potenziale investimento - enorme, molto importante e strategico - che Intel potrebbe fare in Europa e in Italia. Perché va ricordato che non è solo una questione italiana, per cui dipende da una scelta strategica che devono fare loro. Da parte nostra c’è la massima disponibilità. Io sto cercando proprio in queste ore di calendarizzare un incontro con i rappresentanti di questa azienda per capire effettivamente come possiamo facilitare questa decisione, come favorire questo investimento. Tutto il resto dipende fondamentalmente da questo: bisogna capire intanto se viene confermata la volontà di (investire, ndr) e quali sono i presupposti. È una delle cose sulle quali lavorerò nei prossimi giorni.
Andrea Pira (Milano Finanza): Cosa pensate di fare per rafforzare il ruolo della Borsa e favorire il risparmio?
Presidente Meloni: Sul tema della tutela del risparmio, penso che la cosa migliore che si possa fare sia quello che abbiamo fatto anche con questa legge Finanziaria. Oggi qualcuno si lamenta che non abbiamo devastato i conti, mentre prima si lamentavano che noi avremmo devastato i conti. Invece noi abbiamo fatto una legge economica molto seria, anche per rassicurare i risparmiatori che investono nel nostro debito pubblico. Dopodiché io credo che occorra anche lavorare per favorire un sistema bancario che non ripeta gli errori del passato. Siamo, ad esempio, al lavoro sul dossier di Montepaschi, un’altra delle grandi questioni che abbiamo ereditato. È una situazione molto difficile che finora è stata gestita pessimamente, con decine di miliardi spesi a carico dei contribuenti. Ora è stato fatto un aumento di capitale, c’è una ristrutturazione che ci sembra abbastanza solida, e quello che noi vogliamo fare è lavorare per un’uscita ordinata dello Stato e, dal mio punto di vista, creare le condizioni per cui in Italia ci siano più poli bancari italiani.
Massimo Leoni (Sky Tg 24): Cosa c’è di destra in quello che ha fatto il suo ministero finora? E quale potrebbe essere un’eredità ideale, il cambiamento da lasciare alla Nazione alla fine di questa sua esperienza?
Presidente Meloni: Tutto quello che abbiamo fatto era di destra, altrimenti non l’avremmo fatto. Io cerco di fare cose compatibili con la mia visione e se non avessi condiviso qualcosa che il Governo ha fatto mi sarei rifiutata. Il mio atteggiamento verso questa esperienza di governo non è quello di sopravvivere, perché vale la pena di fare una cosa del genere, anche con tutto quello che sul piano personale ti toglie, solo se puoi essere fiero di quello che hai fatto. E per essere fiero di quello che hai fatto devi essere coerente con quello in cui credi, perché è per questo che la gente ti ha chiesto di farlo. Quindi rivendico tutto quello che abbiamo fatto finora. 
Per quello che riguarda il futuro, mi piacerebbe lasciare una Nazione orgogliosa e ottimista, tutte cose che ci mancano. Ci manca l’orgoglio, ma come molti di voi sanno perché girano il mondo con il Presidente del Consiglio, quando si va all’estero, quando si parla con gli altri capi di Stato e di Governo ci si rende conto di quanto ci sia grandissima voglia di Italia, di quanto siamo ben visti, di quanto siamo stimati, di come tutti chiedano una nostra presenza. Dove non ci siamo ci chiedono di aprire le ambasciate, dove non ci siamo ci chiedono di rafforzare la cooperazione, le nostre aziende sono ben viste. In pratica l’unico posto dove non c’è stima dell’Italia è, tragicamente, dentro i nostri confini. Questo non significa che dobbiamo essere autocelebrativi, però dobbiamo avere consapevolezza di quello che noi valiamo agli occhi del mondo e di come questo possa essere utilizzato. 
E l’ottimismo è l’altra cosa che ci manca. Perché alla fine sì, abbiamo mille problemi, ma poi, come ho avuto modo di raccontare, c’è l’esercente, l’imprenditore che ti dicono: ‘Guardi io stavo chiudendo ma ho deciso di non chiudere’. Da una parte è una cosa che fa tremare i polsi, che mette ansia perché è una grande responsabilità, ma dall’altra ti fa vedere però che c’è ancora voglia di credere in qualcosa, di avere una ragione per non mollare. E allora gli va data quella ragione, e quella ragione si riesce a dare, intanto, se tu sai che hai un governo che quello che fa non lo sta facendo perché deve dare qualcosa a qualcuno, non lo sta facendo perché ha paura di fare diversamente, non lo sta facendo perché sta a guardare la curva dei sondaggi, ma lo sta facendo perché è giusto. 
E quindi, io prendo anche in considerazione l’ipotesi di non essere rieletta fra 5 anni, ma quello che non prendo in considerazione è l’ipotesi di non fare quello che io ritengo sia giusto fare per questa Nazione. In Italia servono un sacco di cose coraggiose, che nessuno ha avuto il coraggio di fare. Io ci posso mettere il coraggio, so esattamente a cosa vado incontro, però vorrei che fosse soprattutto questo quello che cambia, ovvero il segnale che c’è chi sta facendo quello che va fatto, e che quindi quel qualcuno può anche chiederti di fare quello che va fatto. Se cambia il rapporto tra cittadini e istituzioni, tra cittadini e Governo anche da questo punto di vista, io penso che noi non dobbiamo temere niente.
Monica Guerzoni (Corriere della sera): L’Italia ha atteso per decenni una donna premier, lei è la prima. Lei pensa di aver portato un valore aggiunto al governo con l’essere la prima donna? E guardando all’opposizione per la prima volta, forse, dopo tanti anni ci sono due candidate donna alla guida del partito democratico. Le piacerebbe confrontarsi con una donna all’opposizione, cambierebbe qualcosa, sarebbe un valore aggiunto per il nostro sistema politico? Non mi dica, la prego, che non può rispondere perché non si infila nelle questioni degli altri partiti. 
Presidente Meloni: Grazie a lei. Per quello che ritengo di aver portato al governo, questo non lo posso dire io. Lo possono dire gli altri. Posso dirle che, spesso, chi lavora con me, anche i collaboratori nuovi, dicono che sono una persona estremamente veloce. Io penso che tendenzialmente le donne debbano esserlo. Questo lo abbiamo imparato. Se non altro perché noi siamo abituate a fare tutto con una sola mano a un certo punto della nostra vita. Quindi dobbiamo imparare. Spero che la concretezza possa essere un valore aggiunto. 
Per quello che riguarda il congresso del Partito democratico, io posso anche dirle come la penso, ma oggettivamente mi infilo in una cosa che non sarebbe corretta. Io non lo apprezzerei fatto da altri. Sicuramente sono contenta del fatto che se oggi ci sono delle donne che corrono alla guida del partito democratico forse è anche perché “si può fare”. Wow, evviva, si può fare! Non credo che si sia dimostrato qualcosa semplicemente arrivando alla Presidenza del Consiglio. Da questo punto di vista credo che si possa fare la storia, facendolo bene. Che è completamente un’altra cosa. Non è solo arrivarci. È dimostrare che si può fare ad altissimi livelli e con questo rompere tutti quei tabù che hanno accompagnato tanti decenni di pregiudizi. 
Claudia Fusani (Il Riformista): Come lei sa è in corso qui alla Camera un voto importante sul primo decreto che avete fatto come governo: il decreto rave, covid e tante altre cose. C’è un tentativo da parte dell’opposizione di far ragionare la maggioranza sull’opportunità di questo decreto, che secondo le opposizioni contiene delle cose non così pertinenti. Una di queste, sono queste nuove misure sul covid, anche alla luce di quello che sta succedendo, un’altra è sui Rave. In Italia ci sono 3 o 4 rave all’anno, quindi forse non è così urgente fare un decreto su questa cosa. Non crede, visto che lei ha tenuto così tanto alla centralità del Parlamento quando è stata all’opposizione, che sarebbe utile dare un segnale in questo senso? Invece oggi il governo metterà i tempi serrati su questa cosa. Ci sarà questa famosa tagliola, sarà chiuso il dibattito. Insomma, la centralità del Parlamento che fine fa? E questo decreto è così importante per voi e per lei? 
Presidente Meloni: Nei circa 10 anni in cui io sono stata all’opposizione, le risulta che la maggioranza per segnalare la centralità del Parlamento abbia mai deciso di non convertire un suo decreto? 
Claudia Fusani (Il Riformista): Però accadono cose nel frattempo.
Presidente Meloni: Tipo?
Claudia Fusani (Il Riformista): C’è una emergenza Covid e quel decreto contiene norme contro…
Presidente Meloni: Quel decreto contiene una norma che riguarda il reintegro dei medici non vaccinati che anticipa un reintegro previsto comunque per domani, si figuri su che cosa l’opposizione sta facendo l’ostruzionismo. Cioè, se noi non fossimo intervenuti, i medici non vaccinati sarebbero stati reintegrati al 31 di dicembre. Oggi è il 29. Quindi temo che non sia così risolutivo. 
Dopodiché, sulla vicenda dei rave credo che non la pensiamo alla stessa maniera. Io considero profondamente sbagliato vedere che, da vario tempo, arriva gente da tutta Europa a organizzare dei raduni illegali con spaccio di droga, violenze, in alcuni casi morti, devastazione di aree protette e compagnia cantante perché si divertono. Ci si è chiesto perché non vanno a divertirsi in Francia o in Germania o in Spagna o in altre nazioni d’Europa? Perché noi siamo quelli che lo abbiamo consentito. Ma le Nazioni normali non consentono alla gente di devastare aree protette per divertirsi, perché ci sono le discoteche. Oppure puoi anche organizzare un rave party rispettando le norme, numerose, molteplici, alle quali segnalo che si devono adeguare le persone normali. Perché io ho sentito dire “perché non posso vendere gli arrosticini?”. Ma di che stiamo parlando, ma ce le abbiamo presenti le norme sulla sicurezza alimentare a cui deve adempiere chi vuole vendere gli arrosticini in una manifestazione pubblica? O le norme sulla sicurezza sul lavoro, o le norme sulla Siae? Per me il decreto è già convertito, per lei sarà secondario, perché è il segnale che mi interessa dare. Il segnale mi interessa dare, e il segnale è che è finita l’Italia che si accanisce contro chi rispetta le regole e che fa finta di non vedere chi le viola. Quindi, cari ragazzi che volete ballare devastando le aree protette, potete andare a farlo da un’altra parte. Oppure non lo fate in Italia, come non lo fate in Germania e nelle altre Nazioni. Perché noi li accompagnavamo con i pullman, invece di andare a prendere le generalità di chi viola tutte le norme possibili e immaginabili. Quindi io penso che sia, invece, una norma giusta e necessaria a dare un segnale. 
Dopodiché attenzione. Perché c’è il rave, c’è il covid e l’ergastolo ostativo nella norma. Per cui, fosse anche per questo, dovrei ragionare ma non intendo farlo perché considero molto ragionevole convertire il decreto, perché altrimenti ci priveremmo di uno strumento molto importante per la lotta alla mafia. 
Francesco Maselli (l’Opinion): Volevo farle una domanda sul trattato del Quirinale che prevede, al primo articolo, che Francia si consultino regolarmente per stabilire posizioni comuni. Volevo chiederle se lei e il Presidente Macron vi siete consultati prima dei grandi vertici Internazionali. Se avete quindi utilizzato il Trattato e se, sempre come prevede il trattato, inviterà un ministro francese nel prossimo trimestre a un Consiglio dei Ministri italiano perché così è previsto secondo il Trattato e se si aspetta un invito da parte della Francia. 
Presidente Meloni: Guardi lei sa che io ho contestato il Trattato del Quirinale, perché il Parlamento non era stato minimamente coinvolto in questa vicenda.  Quindi i contorni del Trattato non mi sono ancora chiarissimi, banalmente perché non ho ancora avuto la possibilità di approfondirlo come avrei voluto. Mi pare che non sia ancora pienamente operativo. In ogni caso, non lo è in questo momento, nel senso che io e Macron nelle ultime settimane, pur avendo parlato di mille cose, non ci siamo consultati nelle materie che erano oggetto delle varie discussioni per esempio al Consiglio europeo. Quindi su questo mi riservo di valutare, intanto se il Trattato è operativo o non è operativo, e sulla base di questo deciderò come andare avanti.
Marco Trombetta (Giornale Radio): Lei ha parlato della linea politica del suo governo che dà priorità alla crescita. Lei ha anche parlato per il futuro del nostro Paese di una politica industriale efficace. Lei ha detto che la crescita la fanno le industrie, le attività produttive. Però il Presidente della Confindustria Bonomi sembra leggermente critico sulla Legge di bilancio, critico quindi sulla linea di politica economica del suo governo. I dati del Pil nel 2023 sono in flessione rispetto al 2022, sembra che il debito pubblico possa crescere. Che cosa si sente di dire alla platea produttiva del nostro Paese e agli industriali, al di là di quello che pensa il presidente Bonomi. 
Presidente Meloni: Penso che gli industriali lo abbiamo ampiamento compreso. Se devo giudicare dalle interlocuzioni che ho avuto, dalle iniziative a cui ho partecipato nelle quali erano rappresentati imprenditori o industriali, mi pare che ci sia la piena consapevolezza di un governo che è amico di chi produce. Un governo amico delle aziende che vuole fare del suo meglio per dare una mano. Per quanto riguarda Carlo Bonomi, io penso che le sue valutazioni, le valutazioni che arrivano da queste associazioni rappresentative di interessi particolari, piuttosto che dai sindacati, ecc. siano sempre molto utili. E bisogna saperle ascoltare, ma bisogna anche sapere che loro sono portatori di un interesse: legittimo, particolare. E noi dobbiamo tenere insieme il quadro. Nel senso che, quando Carlo Bonomi dice “non c’è niente sulle aziende”, intende che i quasi 10 mld spesi sui crediti di imposta non erano necessari? Quando mi si dice che bisognava tagliare di più il cuneo fiscale, perfetto. E prendevamo i soldi da? Quindi vogliamo spostare i soldi dell’energia dall’energia al cuneo fiscale? Sono disponibile a parlare. Però di questo stiamo parlando. Io alla fine devo mettere insieme i saldi, e gli altri mi sembra che, legittimamente, non hanno questa necessità che ho io. A me pare che questo governo e questa manovra di bilancio, anche io avrei voluto fare di più, ma a condizioni date. Certo non si può dire che non c’è niente sulle imprese.
Luca Maurelli (Il Secolo d’Italia): Lei ha usato nel corso di questa conferenza stampa il termine coraggio. Il suo governo è stato coraggioso, lei stessa si è messa in campo con coraggio. Considerando che lei stessa ha realizzato l’affermazione per la prima volta di una leadership femminile, prima a livello di partito, poi a livello di governo. Al di là delle implicazioni che questo processo di affermazione femminile avrà sull’opposizione e dei movimenti in atto, lei ritiene che questa sua crescita, questa sua presenza al vertice dello Stato possa incoraggiare anche le donne in un processo culturale non solo di emancipazione. Mi riferisco all’affermazione nelle grandi imprese, oppure nella Pubblica Amministrazione, ma arrivo perfino a pensare che possa essere uno sprone sul fronte della denuncia rispetto a quella che è un’altra tematica, che non ha a che fare col potere, ma che ha molto a che fare con la donna e con l’emancipazione culturale della donna. 
Presidente Meloni: Lo spero. Nel senso che io alle volte ho avuto l’impressione che noi donne eravamo le prime vittime dei tabù che ci erano stati imposti. Questo l’ho detto tante volte. Ci sono alcune cose che noi abbiamo salutato che forse sembravano delle vittorie, ma in realtà on lo erano. Parlo della politica ad esempio: tutto quello che in qualche maniera era come se disegnasse per le donne un campo di battaglia alternativo, come se fosse un altro campionato. La competizione è competizione se competo a 360 gradi. Ma questo vuol dire anche che non devo aspettarmi che gli altri mi regalino qualcosa. Che è l’altro errore, o almeno l’atteggiamento che io non ho condiviso, che ho visto da parte delle colleghe. Un partito femminile perché un uomo ha deciso che io posso fare qualcosa. Nella competizione vera nessuno ti regala qualcosa. E se vuoi essere un leader vero non puoi aspettarti di esserci messo da sopra, ci devi essere messo per forza da sotto. In questo spero che si possa avere una maggiore consapevolezza, cioè la voglia di dimostrare di più rispetto all’accontentarsi delle quote o degli spazi che sono dovuti. Perché niente è dovuto in quello che cambia, è sempre quanto tu hai lavorato per guadagnartelo, quanto tu hai dimostrato per guadagnartelo. Almeno io la vedo così. E anche la vera parità. 
Nicola Filippone (RadioCor): Una domanda sull’automotive e sull’indotto. Ritiene realizzabili e credibili i tempi per l’addio dei motori a combustione? La scadenza stabilita dall’Unione europea è il 2035. C’è un dibattito in Italia da tempo su questa questione. Che cosa ne pensa?
Presidente Meloni: No, non lo considero ragionevole, lo considero profondamente lesivo del nostro sistema produttivo. Mi pare che questa sia materia sulla quale c’è anche una convergenza abbastanza trasversale a livello italiano. Intendo utilizzare quella convergenza per porre la questione con forza. 
Antonella Coppari (QN): Domanda sulla Sanità. Posto che è allo stremo e che lei ha detto che non si ricorrerà al Mes, dove si trovano i soldi? Esclude categoricamente il prossimo anno lo scostamento di bilancio?
Presidente Meloni: Sullo scostamento di bilancio non posso dirle. Lei sa che io sono molto prudente su queste vicende. Sicuramente non è una cosa che farò, che farei mai a cuore leggero. Per quello che riguarda i temi della Sanità, sicuramente la situazione è sempre complessa e bisogna lavorare. Però credo che bisogna anche fare chiarezza su un elemento.  Il governo ha aumentato la dotazione prevista, ha inserito 2 miliardi di euro per cercare di dare risposte al mondo della sanità. E chiaramente è stato detto che era insufficiente perché i parametri. Però bisogna fare attenzione, perché i parametri degli anni precedenti sono parametri, diciamo, di una realtà estremamente emergenziale. Cioè non so quanto noi si possa ritenere che quello ormai sia il parametro, cioè quello che abbiamo fatto durante il covid. Anni nei quali, per intenderci, in generale spendevamo cifre come 180 miliardi di euro. Il parametro era molto ampio. Quindi attenzione a ritenere che si riparte da lì. E che invece non si debba adesso fermarsi per valutare. Intanto adesso come va la vicenda, per capire se effettivamente stiamo uscendo oppure no dall’emergenza. Ma a quel punto capire come si riorganizza complessivamente una macchina che è stata tirata come una fisarmonica e che oggi ha bisogno di essere inventata. Non è sempre solo un parametro di “devi mettere di più”. Sì, ma per fare cosa? Per utilizzare come quelle risorse? Ciò non toglie che abbiamo cercato di fare, nelle condizioni di difficoltà nella quale ci trovavamo, comunque uno sforzo anche in questa Legge di bilancio. 
Carlo Bartoli (Presidente Nazionale dell’Ordine dei Giornalisti): A nome di tutti i colleghi, alle donne e agli uomini del suo staff, al personale della Camera dei deputati, e a tutti i colleghi che sono intervenuti, gli auguri di buon anno a tutti. 
Grazie a voi buon anno, a voi alle vostre famiglie grazie!
 
",2022-12-29,https://www.governo.it/it/articolo/conferenza-stampa-di-fine-anno/21414
Intervento alla Cerimonia di accensione della Chanukkià,"Buonasera a tutti, e grazie.
Grazie per questo invito e per queste parole.
Un enorme grazie alla Presidente Dureghello, un sentitissimo ringraziamento al Rabbino Capo Di Segni, alla Presidente del Museo Ebraico, Olga Melasecchi, e grazie a voi per questa serata, per questo invito.
Sono molto contenta di essere qui stasera, in occasione di questa Cerimonia e per questa festività, perché - ci ho riflettuto molto - e ho ritrovato molte delle riflessioni che ho fatto, nelle parole della Presidente Dureghello. Ho riflettuto sui tanti significati straordinari che sono raccolti in questa Celebrazione e penso che valga la pena di dare a questi insegnamenti la massima divulgazione possibile.
La storia di questa Festa è una storia di coraggio, di speranza, è la storia di un popolo che combatte per difendere la sua identità, le sue tradizioni, la sua fede, la sua libertà. E in tempo nel quale identità, tradizioni e fede, sono spesso considerati un limite, quando non addirittura un nemico, penso che sia estremamente prezioso ricordare che senza quello che ci definisce, senza quello che ci portiamo dietro, che dà profondità alle nostre esistenze, noi non possiamo avere, né la forza, né la consapevolezza, né le ragioni giuste per affrontare adeguatamente le tante sfide cha abbiamo di fronte.
Il popolo ebraico questo lo ha sempre saputo, più di tanti altri. E questa è la ragione per la quale la sua identità e le sue tradizioni hanno attraversato i millenni e sono ancora così vive. 
Ed è stata, in fondo, proprio questa capacità a rendere il popolo ebraico così resiliente pur avendo attraversato, come la Presidente Dureghello ricordava, tante difficoltà e atrocità, compresa l'ignominia delle leggi razziali, per quello che ci riguarda.
É la forza di quella identità, che ha consentito agli ebrei di fare quello che altri non sono stati in grado di fare: questo secondo me è un grande insegnamento.
Così come un altro grande insegnamento è che l'identità non è ""escludente"". 
Il fatto che noi siamo fieri di quello che siamo e delle nostre tradizioni, non ci impedisce di contaminare e contaminarci. E questa è l'altra grande forza che voi raccontate e rappresentate, perché siete una parte fondamentale dell'identità, anche italiana, che è il valore aggiunto, ed è diventato parte di quello che tutti siamo.
Questo significa che l'identità non è qualcosa che esclude ma è qualcosa che aggiunge: il valore, l'orgoglio per quell'identità, è qualcosa che rafforza tutti. 
In fondo, ""rispetto"" deriva dal latino ""respicere"", guardare in profondità. Solamente quando sono consapevole di cosa sono, di chi sono, sono in grado di guardare senza paura a quello che ho intorno, di arricchirmi e di arricchire. 
Questo è il grande insegnamento del valore dell'identità e voi sapete rappresentarlo più di chiunque altro ed è un insegnamento straordinario. La Chanukkià va vista per strada. Questa è una cosa che mi ha molto colpito. Si deve raccontare, bisogna esserne fieri. 
Perché in quel simbolo, in quel valore, in quella celebrazione, è raccolto un mondo e sono raccolti dei sacrifici. Perché anche questo fa la differenza nel valore di ciascuno di noi: la libertà. 
Noi oggi vediamo la libertà come una cosa scontata, come se ci fosse dovuta. La nostra libertà non è scontata. La libertà è qualcosa che si può perdere ogni giorno se non si difende. Oggi lo vediamo in Ucraina, non lontano da qui, dove c'è un popolo ugualmente coraggioso, ugualmente resistente, che nessuno si aspettava potesse resistere così. É la volontà che fa la differenza, la volontà di difendere chi sei, la volontà che è data dall'amore per ciò che sei che ti regala il valore della libertà. Questo non dobbiamo mai dimenticarlo. Questa Celebrazione ce lo racconta, e ci racconta che tutte le tenebre del mondo non possono spegnere la fiamma di una candela, che rappresenta una speranza, la nostra capacità di credere che ciascuno di noi, nel gesto più piccolo, nel gesto più grande, può fare la differenza. 
É un insegnamento straordinario, e noi abbiamo bisogno - oggi - di quella piccola luce, di quella speranza in quelle che ci sembrano tenebre, per provare così ogni giorno a vivere. Io provo così a vivere il mio incarico, cercando di fare quello che alle volte sembra difficile da realizzare e destinato al fallimento. Invece bisogna continuare a credere che si possa riuscire. Dal sacro al profano, vengo qui con una piccola grande vittoria: siamo riusciti in Europa a spuntarla sul tetto al prezzo del gas. Una battaglia che davano in molti per spacciata e che abbiamo portato a casa. 
La volontà, la consapevolezza, che parte però sempre da una cosa: essere consapevole e fiero di chi sei, perché solamente quando hai quella consapevolezza, hai la capacità di raccontare qualcosa di più e di insegnare agli altri, e di imparare dagli altri. Questo è tutto quello che ha un valore. Noi, senza le nostre storie, senza le nostre tradizioni, e senza la nostra fede - per chi crede - non siamo altro che numeri. Sono quelle identità, quelle storie e quelle radici, e spesso quella fede - per me quella fede - che ci rendono qualcosa di molto più profondo e di molto più alto. 
É questo il senso che io do a questa Celebrazione, e sono davvero molto felice di essere qui, nella casa di una parte fondamentale della nostra identità e della nostra cultura, come italiani, per poter ricordare anche io un pezzo di quella che è anche la mia identità. Grazie.
",2022-12-19,https://www.governo.it/it/articolo/intervento-alla-cerimonia-di-accensione-della-chanukki/21349
Videomessaggio all’Assemblea generale 2022 di Confagricoltura ,"Buongiorno a tutti,
voglio salutare il Presidente Giansanti e lo ringrazio per questo invito. Mi dispiace ovviamente non poter partecipare in presenza all’Assemblea nazionale di Confagricoltura ma non volevo comunque far mancare il mio contributo ai vostri lavori. Saluto i Ministri, i rappresentanti delle categorie economiche, i rappresentanti istituzionali che prenderanno parte a questa due giorni e, ovviamente, saluto con particolare attenzione tutti i delegati presenti.
Il settore agroalimentare è al centro dell’azione di questo Governo e noi vogliamo guardare a questo comparto come sistema di tutela e crescita di quell’insieme di abilità, produzioni di qualità e valori che si identificano nelle tradizioni, nei metodi di lavorazione, nei territori rurali della nostra Nazione. Tutti elementi che rendono il Made in Italy agroalimentare un asset strategico della nostra economia e un elemento distintivo del nostro saper fare a livello internazionale. Si è molto parlato della scelta di questo Governo di rinominare il Ministero delle Politiche agricole, alimentari e forestali in Ministero dell’Agricoltura, della Sovranità alimentare e delle Foreste. Non è stata una decisione simbolica, la nostra, è stata una decisione sostanziale.
Perché questo Governo si è dato una doppia missione: da una parte vogliamo difendere il diritto di una Nazione di scegliere il proprio modello produttivo e alimentare in alternativa all’omologazione alimentare globale e al cibo sintetico, dall’altra abbiamo il dovere di tutelare i consumatori assicurando cibo disponibile per tutti e di qualità. Ci siamo mossi esattamente in questa direzione quando abbiamo scritto la legge di bilancio. Il Governo, come sapete, ha istituito un Fondo da cento milioni di euro dedicato proprio alla sovranità alimentare, ovvero al potenziamento dell’approvvigionamento di materie prime agricole per la Nazione e al rafforzamento della filiera. Le realtà produttive del comparto agricolo e agroalimentare hanno dimostrato di saper affrontare gli effetti della crisi economica, il peso del caro energia e dell’inflazione, ma non possono essere lasciate sole e vanno sostenute. È per questo che, tra le ultime misure, abbiamo confermato in manovra il credito d‘imposta del 20% per l'acquisto del carburante utilizzato per la trazione dei mezzi e per il riscaldamento delle serre e dei fabbricati produttivi adibiti all’allevamento degli animali. Però noi crediamo che le imprese del comparto vadano anche aiutate nella grande sfida della modernizzazione, perché tradizione e modernità da sempre devono viaggiare insieme. Su questo abbiamo concentrato i nostri sforzi e abbiamo creato un Fondo da 225 milioni di euro per favorire l’innovazione tecnologica dei processi e aumentare così produttività, competitività e sostenibilità ambientale. Sosteniamo inoltre il ricambio generazionale in agricoltura: lo facciamo dando la possibilità agli under 40 di avviare la propria attività agricola versando zero contributi previdenziali per i primi 24 mesi.
Il Governo si impegnerà, inoltre, per stabilizzare il reddito degli agricoltori, per garantire una distribuzione più equa degli aiuti tra aziende e territori, a vantaggio delle aree rurali intermedie, delle aree rurali con maggiori problemi di sviluppo, delle zone montane e delle zone collinari interne, cioè dei territori che in questi anni sono stati maggiormente in sofferenza. Così come intendiamo lavorare per assicurare condizioni di lavoro sempre migliori e rispettose della dignità degli operatori, rafforzare le norme di salute e sicurezza all’interno delle aziende agricole, contrastare il fenomeno dello sfruttamento lavorativo.
Il settore agroalimentare italiano è sinonimo di eccellenza e sostenibilità. È nostro compito continuare a contrastare in ogni sede qualsiasi tentativo di omologazione alimentare, l’odiosa imitazione dei nostri prodotti d’eccellenza e quei sistemi di etichettatura fuorvianti che danneggiano il Made in Italy. Primo tra tutti il Nutriscore: è un progetto che al momento è stato accantonato in Ue, che è stato anche oggetto del mio primo incontro, di una delle materie del mio primo incontro con la presidente della Commissione europea Ursula von der Leyen, ma sul quale il Governo continuerà a vigilare per evitare sorprese. Allo stesso tempo vogliamo lavorare per costruire altri strumenti che siano davvero capaci di fornire ai consumatori informazioni chiare e trasparenti su quello che comprano e che consumano. L’Italia sarà in prima linea nella difesa del cibo naturale - uno dei punti di forza del nostro Made in Italy - e intende contrastare in ogni sede il cibo invece “artificiale”, che rischia di spezzare il legame millenario che esiste tra la filiera agroalimentare e i prodotti destinati al consumo. 
È centrale nell’azione di Governo la nuova Politica Agricola Comune che, come sapete, è stata appena approvata e vale oltre 37 miliardi di euro. È nostra intenzione mantenere un dialogo costante con l’Unione europea per coglierne le migliori opportunità, dalla facilitazione delle procedure alla sburocratizzazione, dal sostegno alla filiera in particolare nelle aree più svantaggiate agli investimenti in ricerca e innovazione. Ci muoveremo anche sul fronte del PNRR perché la nostra intenzione è renderlo più aderente alle attuali esigenze del comparto. Penso, ad esempio, al tema della meccanizzazione e del rinnovo del parco delle macchine agricole, dove vogliamo coniugare lo svecchiamento del parco esistente con la tutela dell’industria nazionale. Così come riteniamo importante lavorare in Europa per la rimodulazione della riduzione degli agrofarmaci per scongiurare la possibilità di dover ricorrere, paradossalmente, all'approvvigionamento da Nazioni che non rispettano le nostre stesse regole.
Questo Governo intende affrontare anche problemi strutturali che toccano il comparto. Penso soprattutto alla siccità, problema che i cambiamenti climatici hanno reso sempre più ricorrente ed a tratti emergenziali. Vogliamo mettere a sistema risorse e interventi in capo ai diversi Ministeri e realizzare un’unica strategia pluriennale a livello nazionale. Il primo obiettivo è quello di incrementare la capacità di stoccaggio delle acque piovane, che è ancora fermo a un inaccettabile 11%. Bisogna proseguire i programmi già avviati grazie al PNRR e agli altri strumenti di programmazione europei e nazionali, velocizzando le procedure per la messa a terra di questi interventi che è la parte più delicata e più importante. Serve la progettazione di nuove opere di grandi, medie e piccole dimensioni, da affiancare agli incentivi che sostengano la creazione di un reticolo di piccoli invasi a carattere comprensoriale e aziendale. Solo così possiamo immaginare di farci trovare pronti e ottenere anche un secondo risultato. Non dimentichiamo che una corretta regimazione delle acque, affiancata alla gestione sostenibile delle foreste e del territorio rurale, consente di prevenire e rispondere in maniera efficace anche ai fenomeni di dissesto idrogeologico.
Dobbiamo puntare su una pianificazione degli interventi di medio-lungo termine che contemplino anche la manutenzione dell’esistente per garantire un utilizzo efficace della risorsa acqua, il monitoraggio dei prelievi e la riduzione delle perdite. 
Ecco, e vado verso la conclusione, il lavoro che abbiamo davanti è particolarmente impegnativo ma allo stesso tempo entusiasmante. Il Governo potrà lavorare bene solo se sarà in grado di contare sul contributo di chi ogni giorno si rimbocca le maniche e fa dell’agroalimentare italiano un’eccellenza assoluta nel mondo. E certamente voi siete una di quelle realtà.
Grazie a tutti e buon lavoro. 
",2022-12-15,https://www.governo.it/it/articolo/videomessaggio-all-assemblea-nazionale-di-confagricoltura-2022/21298
Intervento del Presidente Meloni alla cerimonia in memoria dei giornalisti ebrei perseguitati,"Buon pomeriggio a tutti.
Voglio ringraziare l'Ordine dei Giornalisti del Lazio, il suo Presidente Guido d'Ubaldo e il Vice Presidente Roberto Rossi per avermi invitato a questa cerimonia di scopertura della lapide in memoria dei giornalisti romani ebrei vittime della persecuzione del regime fascista in seguito all'approvazione delle leggi razziali.
Ho tenuto, nonostante la giornata un po' complessa, a essere qui in quanto giornalista iscritto, come lei correttamente ricordava, all'Ordine e come Presidente del Consiglio per il valore simbolico - dove simbolico vuol dire tante cose - di questa iniziativa.
Voglio salutare le autorità presenti, l’Ambasciatore d’Israele in Italia Alon Bar, il Sindaco di Roma Gualtieri, il Ministro Sangiuliano, la Presidente della Comunità Ebraica Ruth Dureghello, il Rabbino Capo Di Segni. Un saluto anche a Sami Modiano, che ci ha appena raggiunto, al professor Enrico Serventi Longhi e a tutti i presenti.
Le leggi razziali del ‘38 rappresentano, come mi è capitato di dire più volte, il punto più basso della storia italiana, una vergogna che ha segnato il nostro popolo per sempre. L'ho detto anche durante le dichiarazioni programmatiche con le quali il mio Governo si è presentato in Parlamento, lo ribadisco ancora una volta oggi: le leggi razziali sono una macchia indelebile nella storia della nostra Nazione e rappresentano un’infamia che avvenne nel silenzio di troppi.
Allora perché è importante un'iniziativa come questa? Perché Piazza della Torretta a Roma, qui dov’è l’Ordine dei Giornalisti, è la casa di coloro che ogni giorno raccontano la realtà. Raccontano le nostre vite, la realtà di quello che accade, la mia vita in particolare in questo momento. Sono quelli che raccontano quello che sta accadendo. E allora c'è qualcosa di molto forte nella simbologia di questa lapide dedicata ai 35 giornalisti che allora furono espunti dall'Albo dei Giornalisti perché molti non poterono più fare il loro lavoro, molti altri tacquero. 
E l'insegnamento che a noi arriva da questa vicenda è raccontare quello che accade sempre, anche quando può costare, anche quando può fare paura. Per chi come noi ha studiato sulla deontologia professionale, della missione di giornalista - e questo lo dico da giornalista - è l'insegnamento più importante che arriva da questa vicenda perché, alla fine, la memoria come semplice ricordo è importante sì, ma è importante se ti insegna qualcosa, è importante se capisci che studiando quello che è accaduto puoi anche imparare cosa puoi fare tu se dovesse accadere di nuovo. Questo è un appuntamento secondo me importante, noi lo dobbiamo ricordare. In questa lapide c’è Alberto Moravia, giovanissimo, tra i nomi di coloro che durante il regime fascista non poterono più fare il loro lavoro. Alberto Moravia poi è tornato a fare quel lavoro, ha avuto i suoi riconoscimenti a livello internazionale, altri non sono più tornati.
E allora credo che la memoria serva per ricordarci che ciascuno di noi, nel suo ruolo, di fronte alla tragedia, alla violenza, alla tirannia può fare la sua parte. La parte piccola o la parte più grande ma ciascuno di noi può fare la sua parte. Questo credo che sia un grande insegnamento che arriva da questa iniziativa e che ci dice anche che la sfida della lotta alla discriminazione, la sfida della lotta all'antisemitismo non è qualcosa per cui dobbiamo guardare indietro, dobbiamo anche guardare all’oggi, perché è una battaglia che noi non abbiamo vinto. L'antisemitismo riemerge in molte facce e con molti strumenti nuovi e diversi. È una battaglia che ci coinvolge tutti, che coinvolge la politica, il governo, le istituzioni a tutti i livelli, che coinvolge anche chi racconta la realtà ogni giorno, che coinvolge chiunque abbia una responsabilità. 
Io posso dire che per quello che riguarda il Governo italiano noi siamo sempre pronti, concentrati, attenti a fare la nostra parte per combattere ogni forma di discriminazione e l'antisemitismo che rischia di essere ancora presente tra noi, perché combatterlo è una sfida di ogni giorno e per la quale ognuno deve fare la sua parte.
Vi ringrazio e buon proseguimento.
 
",2022-12-13,https://www.governo.it/it/articolo/il-presidente-meloni-alla-cerimonia-memoria-dei-giornalisti-ebrei-perseguitati/21319
Comunicazioni alla Camera per il Consiglio europeo del 15 dicembre,"Signor Presidente, onorevoli Deputati,
il Consiglio europeo del 15 dicembre – un appuntamento molto importante, per le materie cruciali che saranno all’ordine del giorno del dibattito – sarà il primo nel quale l’Italia verrà rappresentata dal nuovo Governo. Tuttavia, non è il nostro primo impegno internazionale, al livello dei leader, avendo io già partecipato, come sapete, alla Cop27 di Sharm El Sheik, al G20 di Bali, al Vertice dei Paesi dei Balcani Occidentali di Tirana, e alla videoconferenza del G7 nella giornata di ieri. E non sarà la mia prima presenza a Bruxelles da Presidente del Consiglio, perché come è noto il Governo, lo scorso 3 novembre, si è recato in missione istituzionale a Bruxelles per incontrare i vertici delle Istituzioni europee, ovvero Presidente del Parlamento Europeo, Presidente della Commissione europea e Presidente del Consiglio europeo. Non è stato un caso che il mio primo viaggio istituzionale all’estero da Presidente del Consiglio fosse presso le istituzioni dell’Unione europea, non è stato un caso è stata una scelta. Che muoveva da una consapevolezza da una convinzione: la consapevolezza che, alla prova dei fatti, non sarebbe stato difficile dimostrare quanto la realtà di questo Governo fosse distante da un certo racconto disfattista, e interessato, che era stato fatto all’estero alla vigilia della sua nascita e la convinzione che l’Italia debba e possa giocare un ruolo da protagonista in Europa, nell’interesse dell’intera Unione ma avendo sempre, come stella polare, la difesa del proprio interesse nazionale. 
 
Vedete, colleghi, noi abbiamo sempre dibattuto, a volte con decisione veemenza, attorno all’ipotesi che in Italia dovesse esserci “più o meno Europa”. Quasi mai, invece, ci siamo chiesti se in Europa dovesse esserci più o meno Italia. Ecco, l’obiettivo di questo Governo è avere più Italia in Europa, in condizione di pari dignità con gli altri Stati membri, come si conviene ad una grande Nazione fondatrice. Significa non limitarsi a ratificare le scelte a valle, ma contribuire a definire quelle scelte a monte, far sentire forte la voce della nostra Nazione per indirizzare l’integrazione europea verso risposte più efficaci alle grandi sfide del nostro tempo e verso un approccio più attento ai bisogni dei cittadini, delle famiglie e delle imprese.
 
Il Consiglio europeo di giovedì avrà in agenda temi estremamente importanti, sui quali l’Italia ha tutte le carte in regola per offrire il suo contributo autorevole: l’aggressione russa all’Ucraina, la sicurezza e la difesa, l’energia, i rapporti con il Vicinato sud dell’Europa, le relazioni transatlantiche, l’allargamento dell’Unione. Si tratta di questioni apparentemente diverse tra loro che hanno invece un fondamentale aspetto in comune: riguardano tutte la sovranità strategica dell’UE, la sua capacità di garantire quella sicurezza e quel benessere socio-economico dei nostri cittadini che sono stati prima messi in discussione dalla pandemia e poi minacciati dalla guerra in Ucraina e dal domino di conseguenze che quella guerra ha causato, a partire dall’impatto dell’aumento dei prezzi dell’energia. Sfide di portata globale che l’Europa e l’Occidente nel suo complesso devono saper affrontare con visione, strategia ed efficacia. E l’Italia, stato fondatore tanto dell’Unione europea quanto dell’Alleanza Atlantica, non intende tirarsi indietro di fronte a questo compito.
Noi siamo chiamati a essere protagonisti e non comprimari in questo dibattito, forti della capacità che abbiamo avuto di onorare la nostra parte degli impegni assunti tra Nazioni libere che hanno scelto di seguire un percorso comune in base ai comuni valori di libertà e democrazia. Perché, inevitabilmente, a questi valori corrispondono i nostri interessi nazionali e gli interessi stessi dei nostri cittadini, atteso che la storia ci ha insegnato che non ci sono benessere e sviluppo dove non ci sono anche giustizia, pace e libertà.
 
E’ la ragione per la quale riteniamo che l’Unione europea debba continuare ad essere unita nel sostegno all’Ucraina contro l’aggressione russa. Come sempre, anche su questo non abbiamo cambiato idea, perché le nostre convinzioni non mutano in base al fatto che ci troviamo al Governo o all’opposizione.
 
Un impegno, quello verso la causa ucraina, che fin dall’inizio abbiamo sostenuto a trecentosessanta gradi, dalla dimensione politica a quella militare, dal fronte umanitario, a quello economico-finanziario. In coerenza con lo sforzo dell’Unione europea, della NATO, delle altre Nazioni a noi vicine, il Governo ribadisce il pieno appoggio del Governo italiano a Kiev in tutte queste dimensioni interconnesse, perché come mi è capitato di dire molte altre volte, in gioco non vi è solamente il rispetto del diritto internazionale, e il conflitto non coinvolge unicamente il futuro libero e pacifico del popolo e delle Istituzioni ucraine, ma quello dell’intera Europa. In altre parole, piaccia o no a chi – per certi versi comprensibilmente, vivendo un’epoca di crisi – vorrebbe voltarsi dall’altra parte, il conflitto in Ucraina ci riguarda tutti.  
Per questo, con convinzione e a viso aperto, continueremo a sostenere il cammino europeo dell’Ucraina e continueremo a impegnarci perché si faccia ogni sforzo diplomatico utile alla cessazione dell’aggressione da parte della Federazione Russa. Tra timidi segnali incoraggianti (come lo scambio di prigionieri o l’accordo sulla commercializzazione del grano e dei fertilizzanti ucraini), e continue azioni inaccettabili (come i deliberati attacchi russi alle infrastrutture civili), lo spazio di manovra per il cessate il fuoco appare oggi, purtroppo, assai limitato. Ma l’Italia sosterrà in ogni caso gli sforzi in proposito e, anzi, crede che l’Unione europea debba assumere su questo fronte un ruolo più incisivo, riappropriandosi della sua vocazione geografica e geopolitica a beneficio della sicurezza dell’intero Continente.
 
Perseguire questo obiettivo e assistere il popolo ucraino implica che l’Italia contribuisca, anche sul piano militare, al sostegno europeo e internazionale all’Ucraina. Perché, lo ripeto, al di là della facile propaganda in tema di pace, le condizioni possibili per cessare le ostilità, in questi contesti, sono da sempre solo due: che uno dei due perisca, o si arrenda, e nel caso in cui si trattasse dell’Ucraina noi non ci troveremmo di fronte a una pace, ma a una invasione. Oppure, che vi sia tra le forze in campo un sostanziale equilibrio, e dunque uno stallo nel conflitto che costringa chi ha mosso l'invasione a desistere dai suoi intenti e addivenire a più miti consigli.
Per questo, per perseguire la pace, sì, ma una pace giusta, l’Italia deve continuare a fare la sua parte. E lo faccia in ambito di Unione europea sia tramite lo strumento finanziario European Peace Facility con il quale viene parzialmente rimborsato il controvalore economico degli aiuti militari ceduti a Kiev, sia attraverso la partecipazione alla missione europea di addestramento dei militari ucraini. Inoltre, siamo protagonisti in ambito NATO con l’attivazione di misure di irrobustimento della postura di deterrenza e difesa sul fianco Est dell’area euro-atlantica. Partecipiamo concretamente a una serie di altri consessi promossi dagli Stati Uniti, come il Gruppo di Contatto Difesa Ucraina, nei quali vengono coordinate varie azioni a supporto dell’Ucraina non solo in termini di aiuti militari e umanitari, ma anche di cooperazione industriale, anche con prospettive legate alla ricostruzione del territorio ucraino.
L’Italia, insomma, ha onorato i suoi impegni internazionali fin dall’inizio della guerra, attraverso la fornitura di una serie di aiuti militari in virtù dei cinque decreti interministeriali approvati dal precedente Esecutivo. La Difesa è impegnata, in questo momento, nel completamento delle consegne dei materiali del quinto decreto approvato a ottobre scorso, che dovrebbe ultimarsi entro dicembre.
Rimaniamo impegnati anche sulle misure sanzionatorie, compreso il recente congelamento di 345 milioni di fondi e quasi 2 miliardi di euro di asset riconducibili a personalità sottoposte a sanzioni. Certo le sanzioni sono dolorose per il nostro tessuto produttivo, ma hanno dimostrato di essere efficaci, poiché stanno avendo un indubbio effetto sullo sforzo bellico russo e svolgono un ruolo fondamentale per accelerare la fine del conflitto e portare a negoziati sostenibili.
Pochi giorni dopo la previsione del massimale del prezzo del petrolio greggio e degli oli di petrolio originari o esportati dalla Russia da parte della Commissione UE, sono iniziati i colloqui per la definizione del nono pacchetto di sanzioni europee, incentrato su un nuovo, ampio numero di designazioni di individui ed entità e su nuove misure settoriali. Abbiamo approcciato tali nuove discussioni con uno spirito aperto e mirato a imporre costi alla Russia che, ovviamente, devono sempre essere superiori a quelli sopportati dagli Stati europei.
Per questo è importante, da parte nostra, anche vigilare sulle conseguenze delle sanzioni e in particolare sulle ricadute sul piano energetico e occupazionale, come è stato fatto dal Governo nel caso della raffineria Isab-Lukoil di Priolo, che abbiamo messo nelle condizioni di continuare a lavorare anche dopo il 15 settembre, data dell'entrata in vigore del divieto di importazione di greggio dalla Russia. Permettetemi di sottolineare l’importanza di questo provvedimento: il Governo è intervenuto su uno dei tanti dossier finora irrisolti, tutelando un nodo energetico strategico nazionale e difendendo i livelli occupazionali, atteso che sono stati messi complessivamente in sicurezza circa diecimila lavoratori. Lo abbiamo fatto perché difendere l’interesse nazionale italiano vuol dire anche non scaricare sui cittadini italiani i costi delle giuste sanzioni alla Russia.
 
Sul piano dell’accoglienza ai profughi ucraini, l’Italia continua a sostenere la risposta coordinata e solidale dell’Unione europea all’afflusso massiccio di persone in fuga dai bombardamenti e dagli stenti, acuiti dalla strategia russa di accanirsi sulle centrali elettriche per cercare di piegare la tenacia del popolo ucraino con il freddo e con l’oscurità. La gran parte dello sforzo di accoglienza è stato fatto con slancio, generosità e spirito di fratellanza dagli Stati dell’est Europa, Polonia in testa. Li voglio ringraziare per questo. Ma anche l’Italia ha contribuito a questo sforzo. Le registrazioni di protezione temporanea effettuate in Italia sono oltre 172.000, in larghissima parte donne e bambini, accolti con affetto nelle nostre scuole grazie soprattutto allo straordinario lavoro dei nostri insegnanti. Ma siamo impegnati anche nell’assistenza umanitaria, dove abbiamo organizzato trasporti per oltre 66 tonnellate di beni. Siamo fieri della grande solidarietà mostrata dall’Italia nei confronti del popolo ucraino in questo momento drammatico. 
 
Il Consiglio europeo sarà chiamato a ribadire, assieme ai partner, anche l’impegno all’assistenza finanziaria e alla ricostruzione dell’Ucraina. La recente proposta della Commissione Europea di assistenza macro-finanziaria da 18 miliardi di euro per tutto il 2023 conferma la volontà di un sostegno ambizioso e duraturo. L’Italia ha partecipato con 110 milioni di euro di sostegno al bilancio generale e 200 milioni di prestito senza oneri. Secondo stime della Banca mondiale e della Commissione europea la ricostruzione dell’Ucraina richiederà 349 miliardi di euro, tanta è la devastazione causata dai bombardamenti russi, e temo sia una cifra destinata ad aumentare col protrarsi della guerra. Sarà quindi necessario un intenso coordinamento internazionale ed europeo ma anche un’adeguata partecipazione – come ho ribadito nella riunione del G7 di ieri – anche di Stati terzi, organizzazioni multilaterali e settore privato.
 
Giustamente il prossimo Consiglio europeo riaffermerà l’importanza del tema della sicurezza alimentare globale e, dunque, della “UN Black Sea Grain Initiative”, così come dei corridoi di solidarietà europei. La solidarietà riguarda in questo caso sia l’Ucraina, sia Stati e regioni del mondo colpiti duramente dall’aumento dei prezzi di prodotti alimentari di prima necessità. Contrastare la carenza di cibo è sicuramente un dovere morale dell’Unione, ma riguarda strettamente anche la sicurezza europea, perché saremmo direttamente investiti dalle conseguenze dell’instabilità dei Paesi africani in difficoltà alimentare. Non dobbiamo consentire che Putin utilizzi la carenza di cibo come arma contro l’Europa, come già sta facendo con il petrolio e il gas.
 
Il Consiglio europeo tornerà a occuparsi dell’impatto dell’aumento dei prezzi dell’energia sulle economie europee, come accade ormai da ottobre dell’anno scorso su impulso italiano, con l’obiettivo di far intraprendere all’Unione europea un percorso di sicurezza energetica, incentrato in particolare sulla gestione dei prezzi, e sulla diversificazione rispetto alle forniture russe.
 
Proprio oggi, 13 dicembre, si riunisce nuovamente il Consiglio dei Ministri dell’Energia dell’Ue, dove da mesi l’Italia è in prima fila nel proporre soluzioni efficaci, come il tetto dinamico dei prezzi. Su questo, ad oggi, riteniamo che la proposta della Commissione Europea sia insoddisfacente, perché inattuabile alle condizioni date. Per noi è fondamentale porre un argine alla speculazione. Voglio essere chiara su questo: la posta in gioco per l’Unione europea sull’energia è molto alta, perché definisce la capacità stessa dell’Europa di proteggere le sue famiglie e le sue imprese, senza lasciar prevalere logiche unilaterali secondo le quali gli Stati con maggiore spazio fiscale fanno da sé e quelli con scarsa capacità di spesa possono essere lasciati indietro. 
 
E’ evidente a tutti come un meccanismo nel quale all’interno dell’Unione si può dare un grado diverso di tutela alle imprese, da Nazione a Nazione, produrrebbe una distorsione del mercato unico che non penalizzerebbe solo l’Italia, ma l’intera Europa. Per questo è ormai la maggioranza degli Stati membri a chiedere l’introduzione di un tetto dinamico al prezzo del gas e dell’energia. Insieme all’Italia ci sono infatti pur con diverse sensibilità Belgio, Bulgaria, Croazia, Francia, Grecia, Lettonia, Lituania, Malta, Polonia, Portogallo, Romania, Slovacchia, Slovenia, Spagna. Quel che è certo è che andare in ordine sparso di fronte a questa sfida epocale, pensando che chi è più forte economicamente possa salvarsi se necessario a scapito degli altri, non solo sarebbe un’illusione, ma tradirebbe la realtà di un’Europa molto diversa da quella che è stata decantata in questi anni. Occorre fermare la speculazione che sta drenando risorse vitali alle nostre economie, e occorre assicurare risorse adeguate a tutti. È dunque essenziale, per noi, che l’Unione europea, nelle more dell’approvazione dello strumento REpowerEU, avanzi rapidamente anche nel rendere disponibili, agli Stati Membri, fondi europei per aiutare famiglie e imprese, e assicurando maggiore flessibilità sull’uso dei fondi di coesione non impegnati.
 
Il Consiglio europeo si occuperà anche di sicurezza e difesa. L’impegno dell’Unione europea a sostegno dell’Ucraina ha visto l’Unione europea compiere un salto di qualità in direzione di una Difesa comune, in complementarietà con la NATO, coerentemente con il ruolo storico e strategico delle relazioni transatlantiche per la sicurezza e la stabilità del continente. Il Consiglio europeo intende riconoscere la maggiore assunzione di responsabilità da parte dell’UE, anche in chiave di aumento dell’autonomia strategica, di capacità di affermarsi come fornitore di sicurezza globale, di rafforzare la capacità industriale e tecnologica del continente. Questo riconoscimento avviene nel segno dei rapporti transatlantici che si riflettono sia nella Bussola Strategica adottata dal Consiglio europeo di marzo scorso sia nel Concetto Strategico NATO. L’autonomia strategica dell’Unione europea deve essere interpretata come un’ opportunità di rafforzare le proprie capacità di difesa e quale pilastro europeo in ambito NATO.
 
Verranno affrontate anche alcune priorità di Sicurezza e Difesa comune come la rapida adozione del regolamento per l’approvvigionamento congiunto e maggiori investimenti nella cyber-sicurezza e nella resilienza delle infrastrutture critiche.
Ritengo che il fatto che il Consiglio europeo abbia in agenda sempre più di frequente questi temi sia il segnale di una presa di coscienza sulle priorità strategiche che non sempre abbiamo visto in passato, un segnale di attenzione politica alle grandi questioni che crediamo vada incoraggiato.
 
Sempre il Consiglio europeo di giovedì avrà poi un’approfondita discussione sulle relazioni transatlantiche. Gli Stati Uniti riconoscono all’Europa il ruolo di “partner di prima istanza”. La crisi ucraina ha reso ancor più evidente come, dinanzi alle minacce esistenziali, la compattezza e il ruolo politico dell’Unione europea siano essenziali. L’Italia sostiene con convinzione una più stretta collaborazione tra Unione Europea e Alleanza Atlantica. È prioritario assicurare la tenuta a lungo termine del fronte occidentale e della rinnovata unità di intenti in settori di interesse comune, nella cornice dell’Agenda Transatlantica Congiunta, lanciata in occasione del Vertice del 15 giugno 2021 e dei suoi diversi strumenti di cooperazione economica e politica. In ambito commerciale, si sono registrati notevoli progressi sulle principali controversie bilaterali. Il Consiglio commerciale e tecnologico UE-USA, risultato chiave del Vertice che segna il rilancio di un’agenda commerciale bilaterale positiva, costituisce uno strumento importante per incrementare il commercio e gli investimenti, promuovere una leadership tecnologica e industriale basata su valori condivisi e offrire un foro di dialogo su temi su cui non vi è piena convergenza.
 
L’Inflation Reduction Act americano, che prevede 369 miliardi di incentivi fiscali per gli investimenti e per la produzione di veicoli elettrici e batterie, di energia rinnovabile e relativo stoccaggio, di idrogeno rinnovabile e per la cattura e lo stoccaggio di anidride carbonica, desta invece preoccupazione, perché non possiamo nascondere i potenziali effetti distorsivi e discriminatori verso le imprese europee che potrebbe generare. Al riguardo è un primo segnale positivo l’istituzione, nell’ultima riunione del Consiglio commerciale e tecnologico UE-USA, di un’apposita Task Force transatlantica per affrontare le eventuali storture derivanti dall’attuazione del provvedimento. Un aspetto di cui ho discusso anche durante il mio bilaterale con il Presidente americano Biden a margine del Vertice G20 di Bali. Ovviamente, l’approccio cooperativo nei rapporti Europa USA non impedisce che l’Europa protegga tempestivamente la propria industria. Il Governo italiano è pronto a sostenere ogni sforzo per un intervento a livello europeo che abbia l’obiettivo di difendere il potere d'acquisto delle nostre famiglie e la competitività delle nostre imprese. Consideriamo positivamente misure che favoriscano la competitività e che proteggano le produzioni strategiche preservando l'integrità del mercato unico, senza discriminazioni. La parità di condizioni di competitività per le nostre imprese è condizione fondamentale, che va garantita sia nei confronti del mercato Usa che all’interno dello stesso mercato europeo.
 
Significativo per la stabilità del continente europeo è anche l’altro tema della sezione “relazioni esterne” del Consiglio europeo, ovvero i Balcani occidentali e il sostegno del Consiglio europeo alle conclusioni del Consiglio affari generali in corso oggi a Bruxelles in materia di allargamento. L’attuale scenario internazionale ci impone di riflettere sul ruolo dell’Europa come attore globale, nella consapevolezza che eventuali “vuoti strategici” saranno riempiti da altri attori. E questo, ovviamente, a partire dalle aree di nostro diretto interesse. Questo vale in particolare per i Balcani occidentali, la cui stabilizzazione rappresenta una priorità, anche in termini di sicurezza, per l’Italia e per l’Europa intera.
Una prospettiva di adesione credibile rimane il più potente strumento a disposizione dell’Unione europea per tenere le Nazioni della regione ancorate ai nostri valori. È questa la posizione che il Governo ha ribadito in occasione del Vertice Ue-Balcani dello scorso 6 dicembre a Tirana. Un vertice che ha permesso di rafforzare l’azione e la visibilità dell’Unione europea nella regione, tra le più esposte alle conseguenze del conflitto ucraino, così come all’influenza destabilizzante della Russia. In quest’ottica, occorre mantenere lo spirito generato dall’apertura dei processi negoziali con Macedonia del Nord e Albania. Se c’è un’esigenza che accomuna tutti i popoli della regione dei Balcani Occidentali è quella dell’integrazione europea e oggi più che mai mi rendo conto di come questa integrazione, per questi Paesi, passi attraverso una grande domanda d’Italia. È un’opportunità che dobbiamo saper cogliere. Far avanzare concretamente il percorso europeo dei Paesi balcanici significa rendere l’Italia più centrale in Europa. Il Consiglio europeo riprenderà questo dibattito e, a nostro avviso, il risultato concreto più alla portata è la concessione dello status di candidato alla Bosnia ed Erzegovina. Nel rispetto delle condizioni contenute nella raccomandazione della Commissione europea del 12 ottobre scorso. Si tratta essenzialmente di un segnale, ma molto importante per tutta la regione. Il governo segue con preoccupazione le crescenti tensioni nelle zone settentrionali del Kosovo a maggioranza serba, con la missione congiunta dei ministri Tajani e Crosetto abbiamo affermato la nostra volontà di essere protagonisti e portatori di pace laddove da tanti anni operano le truppe italiane che ringrazio, inquadrate nella missione “Kfor"". Condanniamo l’attacco alla missione Eulex e richiamiamo gli attori coinvolti ad aderire nel pieno rispetto degli accordi vigenti.
Il Consiglio europeo prevede una discussione anche sui rapporti tra l’Ue e il Vicinato Sud, discussione tempestiva perché l'aggressione russa all'Ucraina ha dimostrato – ancora una volta – quanto le due sponde del Mediterraneo siano profondamente interconnesse. I Paesi del Nord Africa subiscono ripercussioni concrete dal conflitto, e queste ripercussioni, impattando su una situazione già fragile, amplificano il rischio di instabilità, anche in termini di conseguenze sui flussi migratori. La rotta del Mediterraneo centrale è stata considerata per la prima volta prioritaria in un documento della Commissione europea. Non era mai accaduto e non lo sarebbe stato se l'Italia non avesse posto con determinazione due questioni: il rispetto della legalità internazionale e la necessità di affrontare il fenomeno delle migrazioni a livello strutturale. Continuiamo a essere convinti che occorra passare dal dibattito sul tema della redistribuzione a quello sulla difesa comune dei confini esterni dell’Unione. Serve un quadro di collaborazione basato su flussi legali e su un’incisiva azione di prevenzione e di contrasto di quelli irregolari, fermando le partenze e lavorando ad una gestione europea dei rimpatri. Con oltre 94 mila arrivi, l'Italia - insieme ad altri Stati di primo ingresso in Europa - sta sostenendo l'onere maggiore nella protezione delle frontiere europee di fronte al traffico di esseri umani nel Mediterraneo. Non intendiamo fingere che vada bene così anche perché quando leggo le notizie di scontri a fuoco tra le forze del ministero libico e i trafficanti in mare, o quelle che raccontano di scafisti pronti a gettare le persone in mare di fronte a imprevisti, mi convinco ancora di più, qualora ce ne fosse bisogno, che arricchire questi cinici schiavisti del terzo millennio, nulla abbia a che fare con il concetto di solidarietà. 
Di fronte a un fenomeno di tale portata, che riguarda sia i Paesi d’origine e transito che i Paesi di destinazione, è necessario coinvolgere non solo l’Unione nel suo complesso, ma anche i paesi della sponda sud del Mediterraneo. Per questo crediamo che l’Ue debba rilanciare una effettiva attuazione degli impegni presi da tempo in tema di cooperazione migratoria con i nostri partner dell’Africa e del Mediterraneo, attraverso un loro maggior coinvolgimento nella prevenzione e nel contrasto al traffico di esseri umani. Il fianco sud della sfida migratoria non è meno importante del fianco est, ci adopereremo perché i due fronti vengano affrontati con la stessa attenzione, cosa che non sempre è avvenuta fin qui.
E anche qui l’Italia può e deve giocare un ruolo da protagonista. Come emerso anche nel Vertice dei Paesi mediterranei dell’Ue di Alicante, occorre rafforzare la cooperazione con i paesi del Mediterraneo nei settori al centro dell’attualità internazionale - energia, sicurezza alimentare e migrazioni - garantire adeguati finanziamenti a favore del Vicinato Sud, con la dovuta priorità allo sforzo comune contro la migrazione illegale. Uno degli obiettivi principali dell’azione italiana nella regione euro-mediterranea è far evolvere la dimensione meridionale della Politica Europea di Vicinato, trasformandola in un vero e proprio “Partenariato mediterraneo” che non si esaurisca nella gestione delle crisi e che non si limiti a rapporti bilaterali.
La nostra Nazione è cerniera e ponte energetico naturale tra il Mediterraneo e l’Europa in virtù della sua posizione geografica, delle sue infrastrutture e del prezioso contributo delle proprie imprese. L’obiettivo strategico che questo Governo intende perseguire è fare dell’Italia uno snodo energetico, che colleghi tramite gasdotti - che in prospettiva dovranno trasportare idrogeno verde - ed elettrodotti la sponda sud del Mediterraneo con il resto dell’Europa. Voglio ricordare, a questo proposito, il recente via libera della Commissione Europea allo stanziamento di 307 milioni di euro per co-finanziare la nuova interconnessione elettrica tra l'Italia e la Tunisia. Un’opera che sarà realizzata da TERNA e dalla società tunisina STEG, che costituirà un nuovo corridoio energetico tra Africa ed Europa, favorendo la sicurezza dell’approvvigionamento energetico e l’incremento di produzione di energia da fonti rinnovabili. Attraverso progetti di cooperazione come questo, lavoriamo per fare dell’Italia la Nazione promotrice di un ‘piano Mattei’ per l’Africa, un modello virtuoso di collaborazione e di crescita tra Unione europea e nazioni africane, un approccio che, prendendo esempio da un grande italiano come Enrico Mattei, non sia predatorio nei confronti dei paesi africani, ma collaborativo, fondato su uno sviluppo che garantisca crescita, dignità, lavoro, che costruisca le condizioni per difendere il diritto a non dover emigrare, piuttosto che il diritto a dover emigrare per forza sostenuto fin qui. Guardiamo con favore infine all’inserimento nelle conclusioni del Consiglio europeo di un segnale di condanna per le sentenze capitali in Iran a seguito delle proteste nel Paese. L’uso della forza contro dimostranti pacifici, contro le donne, da parte delle Autorità iraniane è ingiustificabile e soprattutto inaccettabile. Questo governo sarà sempre impegnato per la difesa e il rispetto dei diritti umani e delle libertà fondamentali, in Iran come nel resto del mondo. 
L’impegno del Governo, insomma, e concludo, è dimostrare quanto l’Italia possa essere un valore aggiunto nel contesto europeo, combattendo la falsa narrazione di una Italia che arranca e rappresenterebbe quasi un peso per l’Unione europea. Non solo siamo fondatori di questo processo di integrazione, non solo siamo centrali nelle dinamiche geopolitiche del Continente, noi siamo una colonna indispensabile alla crescita economica e sociale dell’intera Europa. Questa è l’Italia che vogliamo rappresentare al Consiglio europeo, con il sostegno del Parlamento italiano e con il mandato che ci darete oggi.
",2022-12-13,https://www.governo.it/it/articolo/comunicazioni-alla-camera-il-consiglio-europeo-del-15-dicembre/21262
Videomessaggio all'Assemblea 2022 di Confesercenti,"Buongiorno a tutti. 
Voglio salutare Patrizia De Luise, la ringrazio ovviamente per questo invito. Mi dispiace molto non poter essere fisicamente con voi per assistere ai lavori dell’Assemblea del 2022 di Confesercenti, però ci tenevo ugualmente a inviare il mio saluto e il mio contributo. Saluto e, ovviamente, ringrazio i rappresentanti del Governo che parteciperanno in presenza ai lavori di oggi – so che saranno presenti il vicepresidente Salvini e i ministri Urso, Calderone e Santanché – ma soprattutto voglio mandare un grande saluto a tutti i delegati presenti. A loro prevalentemente è indirizzato il mio messaggio perché le oltre 350 mila piccole e medie imprese del commercio, del turismo, dei servizi e dell’artigianato sono un pezzo insostituibile del tessuto produttivo italiano che questo Governo intende difendere e valorizzare. Anche dal punto di vista culturale e sociale, perché le vostre attività rappresentano quel tessuto che tiene vivo il nostro territorio, le nostre città, dalle più piccole alle più grandi. Ogni serranda alzata è segno di vitalità, di saper fare, di ricchezza. La vostra presenza capillare sul territorio rappresenta l’ossatura dell’economia di vicinato. È un “patrimonio” al contempo intangibile e molto concreto che le Istituzioni, a ogni livello, hanno il dovere di conservare e valorizzare. Perché un patrimonio può creare ulteriore ricchezza oppure essere dilapidato.
Questo Governo ha scelto la prima strada e ha deciso di intervenire immediatamente per mettere in sicurezza questo patrimonio dalla più grande emergenza in corso, che è il caro bollette. Col decreto Aiuti-quater abbiamo prima stanziato 9 miliardi di euro, poi con la legge di bilancio abbiamo liberato ulteriori risorse per 21 miliardi, i due terzi dell’intera manovra economica. Lo abbiamo fatto perché avevamo preso un impegno, lo avevamo preso con gli italiani e quell’impegno era mettere in sicurezza il tessuto produttivo di questa Nazione. Abbiamo detto che era una priorità, abbiamo lavorato per quella priorità. Sono molte le misure che complessivamente abbiamo adottato: penso al credito d’imposta per l’acquisto di energia elettrica e gas naturale che abbiamo prorogato e aumentato, portando la percentuale dal 40% al 45% per le aziende energivore e dal 30% al 35% per le aziende non energivore. Penso alla possibilità per le imprese di richiedere la rateizzazione degli importi dovuti per le bollette, alla proroga dell’Iva al 5% sul gas fino a marzo 2023 o alla riscrittura della norma sugli extraprofitti, che ci permetterà di recuperare circa 2 miliardi e mezzo di euro. Senza rinunciare ovviamente a mettere il primo tassello verso la sicurezza energetica: abbiamo sbloccato alcune concessioni per l’esplorazione e l’estrazione di gas nei nostri mari - quindi gas italiano - chiedendo in cambio alle aziende che beneficiano di questa concessione di garantire da subito il 75% del gas che prevedono di estrarre a prezzi calmierati per le aziende italiane. Per finanziare tutte queste misure il Governo ha ovviamente dovuto fare uno sforzo considerevole che non ha lasciato grandi margini di manovra, purtroppo, su altri fronti. Eppure, non abbiamo rinunciato a dare un’idea delle nostre priorità, un’idea della Nazione che abbiamo in mente.
Vogliamo una Nazione nella quale lo Stato sia un alleato delle imprese, non un suo avversario o, addirittura, un suo nemico. Vogliamo una Nazione nella quale lo Stato non si preoccupi di creare ostacoli e di intralciare la vita a chi vuole fare, ma di mettere imprese e lavoratori in condizioni di lavorare e creare ricchezza. In questo momento noi abbiamo ritenuto giusto riconoscere il valore di chi si impegna e si rimbocca le maniche. C’è l’aumento della tassa piatta al 15% per gli autonomi, finora destinata a chi aveva un fatturato fino a 65mila euro, e viene portata a 85mila; c’è la tassa piatta incrementale per le Partite Iva che hanno un aumento di fatturato rispetto al massimo picco del triennio precedente; sull’aumento del fatturato, decurtato di un importo pari al 5% del massimo dichiarato nel triennio, si applica una tassa piatta del 15% fino a 40mila euro di aumento di fatturato. Poi abbiamo dimezzato dal 10% a 5% la tassa sui premi di produttività fino a 3mila euro, abbiamo confermato il taglio del cuneo fiscale al 2% per i redditi fino a 35mila euro ma abbiamo anche portato il taglio del cuneo al 3% per i redditi fino a 20mila euro. Si è discusso molto di questo punto, da più parti si è detto che il Governo avrebbe dovuto fare di più. È esattamente quello che vogliamo fare, di più: in questa manovra noi abbiamo confermato la misura esistente, l’abbiamo estesa di un punto per i redditi più in difficoltà, perché questo ci consentiva per ora di fare la quantità di risorse che avevamo a disposizione, ma il nostro obiettivo, il nostro obiettivo di legislatura, è quello di arrivare a un taglio del cuneo fiscale di cinque punti percentuali fino a 35 mila euro di reddito, un terzo lato azienda e due terzi lato lavoratore. Questo è il nostro obiettivo, e lo confermo anche oggi qui davanti a voi.
Abbiamo in mente uno Stato alleato delle imprese e dei lavoratori ma anche uno Stato amico di famiglie e cittadini. Per questo, abbiamo voluto inserire in manovra un pacchetto di norme che abbiamo denominato “tregua fiscale”. Si sono dette, anche qui, e scritte tantissime cose su questa scelta; la verità è molto più semplice di quella che spesso viene raccontata: nessun condono o colpo di spugna, nella manovra ci sono solo norme di buonsenso e norme vantaggiose per lo Stato, per le famiglie e per le imprese. Le cartelle inferiori a mille euro notificate fino al 2015 vengono stralciate, banalmente perché il costo della riscossione sarebbe più alto rispetto a quello che si incasserebbe. Per tutte le altre cartelle si paga il dovuto, con una piccola maggiorazione e dando una maggiore possibilità di rateizzazione, ma tutti pagheranno il dovuto. In questo modo noi possiamo far rientrare in carreggiata, diciamo così, tante famiglie, tante imprese, soprattutto quelle più piccole, maggiormente in sofferenza. Sono, come vedete, proposte di buon senso, che sono concentrate sull’attenzione all’economia reale. Come la norma per combattere l’evasione e la concorrenza sleale di quelle attività “apri e chiudi”, cioè di quelle attività che aprono, non versano un euro allo Stato e poi spariscono prima che lo Stato riesca a fare i controlli e ricominciano da capo. Miliardi di euro di evasione stimata da questo problema che non si era mai voluto risolvere e affrontare da parte dei governi precedenti. Noi abbiamo previsto un meccanismo di controlli secondo il quale, se c’è qualcosa che “non torna”, i titolari di queste attività possono essere convocati e, se effettivamente venisse confermata l’anomalia, gli si può chiudere la Partita Iva. A quel punto la Partita Iva si può riaprire ma in cambio di una fideiussione a garanzia del pagamento delle tasse future.
È una norma che combatte la concorrenza sleale che troppo spesso alcuni hanno fatto a danno degli imprenditori che invece rispettavano le regole, perché noi vogliamo una Nazione nella quale il principio di legalità viga per tutti. Il sostegno all’economia reale passa anche dall’innalzamento del tetto dei pagamenti in contanti, da mille a cinquemila euro, e dalla possibilità che l’obbligo di accettare pagamenti elettronici sia previsto solo per quei pagamenti che superano una certa soglia. Sono due scelte che il Governo rivendica. 
Certo, siamo all’inizio del lavoro, ma la strada è tracciata: vogliamo fare del Governo la “Casa delle imprese e del Made in Italy”. E voi del Made in Italy siete gli interpreti più autentici; tutti vogliono comprare prodotti italiani ma anche venire nel nostro Paese per fare un’esperienza unica, godere di quel clima di ospitalità che solo noi sappiamo assicurare, nelle grandi città come nei borghi più caratteristici. Il vero Made in Italy, di cui voi siete custodi, prima ancora che nel prodotto di qualità, va ricercato in questa cultura del fare, del mettersi in gioco, del creare, del non rimanere passivi e reagire di fronte alle difficoltà. È grazie a questo approccio individuale che il genio creativo italiano si esprime. Un genio che va liberato, non soffocato e imbrigliato dalla burocrazia. Perché Made in Italy può essere tradotto con “fatto in Italia” e con “costruito in Italia”. Spesso, però, succede che l’iniziale di “costruito” sia tolta e diventi “ostruito in Italia”. Secondo i dati del World Economic Forum, il grado di complessità amministrativa che grava sulle imprese in Italia è nettamente superiore rispetto ai nostri competitor. Il costo annuo di adempimenti, permessi e pratiche richieste dalla burocrazia è stimato in circa 60 miliardi di euro.
Bisogna invertire la rotta. Per questo stiamo rendendo operativa la misura del cosiddetto “difensore civico delle imprese”, cioè un ufficio presso il Ministero delle Imprese e del Made in Italy che rimuove gli ostacoli a chi vuole investire avocando a sé gli iter autorizzativi in caso di inadempienza delle Amministrazioni nazionali competenti. Una leva, secondo noi, fondamentale per gli investimenti nazionali ed esteri, uno strumento in cui le amministrazioni sono alleate delle imprese.
Il lavoro che abbiamo davanti, e vado verso la conclusione, è, quindi, moltissimo. E le sfide sono altrettante epocali. Possiamo affrontarle solo se tutti insieme sapremo rimboccarci le maniche e mettere nel nostro impegno quella stessa meticolosità, quella stessa dedizione, quello stesso amore che caratterizza da sempre il vostro lavoro. 
Grazie a tutti, buon lavoro e a presto.
",2022-12-13,https://www.governo.it/it/articolo/videomessaggio-allassemblea-2022-di-confesercenti/21263
Intervento del Presidente Meloni a “L’Italia delle Regioni”,"Buongiorno a tutti. 
Grazie alla Conferenza delle Regioni e delle Province autonome, al suo Presidente Massimiliano Fedriga, del quale ho molto apprezzato l'intervento, per avere ideato e organizzato questa iniziativa e per le parole che ha appena pronunciato - ho condiviso davvero molta parte di quello che ho ascoltato.
Voglio ringraziare il Presidente della Regione Lombardia Fontana che ospita l'evento e un saluto ai Ministri, ai Presidenti di Regione, ai Sindaci e agli amministratori regionali e locali, ai rappresentanti istituzionali che interverranno nel corso di questa due giorni.
Avrei voluto partecipare in presenza, purtroppo, come anche i Ministri ricorderanno, diventa un po' difficile per un governo che si è appena insediato e che deve affrontare molte scadenze. Ci ho tenuto in ogni caso ad essere presente. Ho accettato l'invito del Presidente Fedriga di partecipare a questa prima edizione del Festival delle Regioni e delle Province autonome perché questo Governo, come mi è capitato già di dire in altre occasioni, crede fortemente nella collaborazione tra Stato, Regioni, Province autonome ed enti locali, vogliamo investire fortemente nella sinergia tra tutti i livelli nei quali si articola la nostra Repubblica: credo che, in questo tempo, nessuno di noi possa pensare di affrontare da solo le enormi sfide che abbiamo di fronte. 
La collaborazione con tutti i livelli istituzionali è qualcosa a cui questo Governo tiene particolarmente: so che in sala sono presenti il ministro degli Affari regionali Calderoli, il Ministro Fitto, il Ministro Musumeci, li saluto e li ringrazio per quello che stanno facendo e per come, nei lavori di questa manifestazione, racconteranno l’impegno che sta portando avanti il Governo. 
L’Italia è un mosaico di territori dalle potenzialità straordinarie. Ogni territorio può contare su energie e risorse che meritano di essere conosciute, valorizzate e messe in rete. Noi dobbiamo essere consapevoli di questo patrimonio per rafforzare e valorizzare il sentimento di appartenenza nazionale. È un legame identitario, culturale, economico e sociale che è nostro compito rafforzare nella attività quotidiana che svolgiamo, declinandolo nelle politiche e nelle scelte che siamo chiamati a fare ogni giorno e che investono temi e problemi molto concreti, a partire da quelli che questo evento ha deciso di affrontare: le infrastrutture, la sicurezza, la transizione ecologica, l’approvvigionamento energetico, l’innovazione digitale, le politiche sociali e di welfare, il sostegno alla famiglia e alla natalità. Temi che incarnano sfide decisive per il futuro di questa Nazione e che noi possiamo affrontare solamente se sappiamo mettere in campo le giuste sinergie tra Stato, Regioni, Province autonome ed enti locali. 
La pandemia prima e la guerra in Ucraina poi ci hanno obiettivamente proiettato in un mondo che è completamente nuovo, in un contesto geopolitico ed economico nel quale, a tutti i livelli, noi non possiamo rinunciare alla coesione e all’unità. E non possiamo rinunciare, dal mio punto di vista, a una visione di lungo periodo, perché le criticità strutturali con le quali noi ci stiamo confrontando, a ben guardare, sono soprattutto figlie delle politiche poco lungimiranti del passato. Pensate al tema dell’energia: sull’energia l’Unione europea e i diversi Stati Membri, compresa l’Italia, in passato hanno preferito aumentare via via il loro livello di dipendenza da altre nazioni invece di implementare misure che rafforzassero la produzione, l’indipendenza, la sicurezza energetica nazionale. Oggi noi paghiamo quelle scelte. E quello sull’energia è solo uno dei tanti esempi che si potrebbero fare. Penso che sia nostra responsabilità fare quello che possiamo per rimediare, almeno lavorando a soluzioni comuni e strutturali, perché alla miopia del passato è bene che non aggiungiamo anche l’egoismo del presente. 
Il Next Generation EU ha rappresentato una prima risposta a livello europeo, ma oggi è evidente a tutti che non è più sufficiente. Non è più sufficiente perché era un piano immaginato per contrastare le conseguenze della pandemia: non poteva ovviamente tenere in considerazione dell’impatto che la guerra in Ucraina, che è stata successiva a quel programma, avrebbe avuto sul nostro tessuto economico, produttivo e sociale. Bisogna fare di più a livello europeo, partendo proprio dal tema del caro energia, bisogna rafforzare allo stesso tempo la coesione e la solidarietà a livello nazionale.
E allora è importante, fondamentale, un confronto costruttivo tra tutti gli attori istituzionali coinvolti per immaginare e costruire una strategia per il futuro. E per pensare quel futuro, noi non possiamo non partire dall’analisi del passato. 
Permettetemi, da questo punto di vista, un riferimento veloce ad alcune “storture” su cui oggi si basa il rapporto tra Stato-Regioni. Mi riferisco, in particolare, alla riforma del titolo V della Costituzione del 2001 che, su molte materie, invece di semplificare e rendere chiare responsabilità e funzioni, ha aumentato la conflittualità - con tutto quello che la conflittualità comporta in termini di lungaggine anche in termini di efficienza - continua tra poteri dello Stato e i ricorsi continui davanti alla Corte costituzionale. Un contenzioso che, leggevo i dati, è notevolmente cresciuto negli ultimi anni, ovviamente anche a causa dei problemi legati alla gestione della pandemia, penso ad esempio al tema della riapertura delle scuole, la questione delle attività commerciali. 
Io penso che, prima di fughe in avanti, occorra un confronto su competenze e funzioni chiari, da fare insieme e senza pregiudizi. Il Governo vuole lavorare a un nuovo modello di collaborazione, a partire dal coordinamento tra politiche statali e regionali, sfruttando tutte le opportunità offerte dalle risorse del PNRR. Ora, io ho ascoltato le parole di Massimiliano Fedriga e ricordo le critiche mosse da molti Presidenti di Regione al tempo, sul mancato coinvolgimento delle Regioni nella redazione del Piano. Così come ricordo le critiche che per io stessa per prima, in un’altra veste, ho mosso in Parlamento nella precedente legislatura sulla stessa materia e anche sul coinvolgimento mancato, al tempo, di un Parlamento che si ritrovava a votare un testo appena consegnato, senza avere il tempo di approfondirlo. 
Il PNRR è un’eredità importante, però è un’eredità importante se quelle opportunità non vanno perse. Ed è per questa ragione che il Governo, a pochi giorni dal suo insediamento, ha deciso di riattivare la Cabina di regia PNRR per monitorare lo stato di attuazione degli obiettivi e per individuare le soluzioni migliori per superare le criticità, in modo rapido ed efficace e coeso, coinvolgendo tutti gli attori in campo.
Abbiamo ritenuto necessario coinvolgere tutti i livelli di Governo e le parti sociali per stabilire quella collaborazione indispensabile per raggiungere tutti i traguardi prefissati. Su questo ci sarà modo di lavorare nelle prossime settimane sia perché alcuni grandi obiettivi del PNRR non possono essere realizzati se non attraverso un coinvolgimento significativo delle Regioni (dall’energia alla sanità, per fare alcuni esempi) sia perché sarà fondamentale che le risorse e gli obiettivi del PNRR non corrano su un binario indipendente, unico, ma siano collegati e complementari con gli interventi e le risorse previste dalle altre politiche nazionali, penso soprattutto alla programmazione ordinaria della politica di coesione. 
Anche qui, nei diversi periodi di programmazione, abbiamo visto Regioni che hanno saputo implementare bene gli investimenti previsti e altre che non hanno centrato questo obiettivo, aumentando di fatto il divario tra le regioni più ricche e quelle più povere. Un dato che è stato sottolineato dalla stessa Commissione Europea. Alla base di questo problema c’è sicuramente una differenza di capacità amministrativa tra le diverse regioni, e credo che anche su questo sia necessario lavorare, favorendo lo scambio delle pratiche migliori tra i diversi territori e mettendo in campo una strategia condivisa e coordinata di medio e lungo termine. 
Sono tanti i temi al centro di questa due giorni. Su molti questo Governo, pur se in carica da poco più di un mese, è intervenuto mettendo in campo una legge di bilancio che garantisce la tenuta delle finanze pubbliche e contemporaneamente offre risposte alle emergenze immediate, tutelando imprese e famiglie e permettendo ai diversi attori istituzionali di portare avanti attività e investimenti. Mi riferisco, ad esempio, agli otto miliardi di euro per far fronte al caro materie prime per le opere indifferibili, avremmo voluto fare di più e anche meglio, chiaramente quando ti confronti con una situazione come quella difronte alla quale ci troviamo noi con 30 miliardi di euro liberati in appena un mese che vanno destinati a mettere in sicurezza il nostro sistema produttivo e le famiglie difronte al caro energia e abbiamo il problema del caro materie prime, bisogna lavorare per priorità. 
Il potenziamento del sistema sanitario rappresenta, per me e per il Governo, un tema prioritario, a partire dalla necessità di favorire una sanità più vicina ai territori. Su questo è fondamentale anche un utilizzo più corretto ed efficiente delle risorse del Fondo sanitario nazionale il cui incremento, per le finalità legate alla necessità di affrontare l’emergenza Covid, ha oggettivamente i connotati dell’assoluta straordinarietà. 
È sicuramente positivo l’accordo raggiunto venerdì scorso in Conferenza delle Regioni sulla ripartizione del Fondo sanitario nazionale per il 2022 e sull'introduzione omogenea, dal 2023, di nuovi criteri per cercare di garantire il massimo equilibrio nell'erogazione dei livelli essenziali di assistenza (LEA). Su questo dovremmo lavorare tutti insieme, nei prossimi mesi, per apportare delle modifiche incisive al sistema attuale. Dobbiamo avere come obiettivo la sostenibilità del sistema, ben sapendo che ci muoviamo in un contesto complesso, caratterizzato da una serie di elementi che conoscete meglio di me: il progressivo aumento della vita media e la forte riduzione della popolazione attiva; la diffusione di patologie correlate all’invecchiamento ed altamente costose; l’aumento dell’incidenza di malattie croniche invalidanti; la diffusione di tecnologie mediche sempre più avanzate e sempre più costose; così come molto costosi sono i farmaci innovativi. E’ una situazione complessa che bisogna gestire con attenzione e con capacità di coesione.
Altrettanto fondamentale sarà trovare degli strumenti per realizzare gli interventi di edilizia sanitaria e gli investimenti dal punto di vista tecnologico: su questo è inutile dire che molte Regioni, per una serie di motivi, hanno difficoltà nel portare a termine le opere e gli investimenti iniziati. E che, anche sugli interventi previsti nel PNRR, dovremmo valutare le priorità perché il costo delle materie prime mette a serio rischio la realizzazione di questi interventi. Senza dimenticare la necessità di riorganizzare e investire sulla medicina di base e territoriale. 
Strettamente correlato al tema della sanità, anche in considerazione del divario esistente tra i diversi territori italiani, è il tema dell’autonomia differenziata. Il Governo vuole favorirne l’attuazione, in tempi rapidi e in un quadro più ampio di riforme a nostro avviso tutte fondamentali per rafforzare e ammodernare l’attuale assetto istituzionale dello Stato. L’obiettivo è una maggiore responsabilizzazione per tutti: regioni, enti locali e stato. Ma l’autonomia differenziata non sarà mai un pretesto per lasciare indietro alcune parti del territorio italiano. Lavoreremo per una sua attuazione virtuosa, per una completa definizione dei livelli essenziali delle prestazioni e un corretto funzionamento del fondo di perequazione, per assicurare coesione e unità nazionale. La maggiore autonomia che ciascuna Regione potrà chiedere nell’ambito delle materie previste dalla Costituzione è finalizzata a realizzare le riforme e le infrastrutture necessarie per migliorare l'efficienza e la qualità dei loro servizi, non a creare disparità tra i cittadini. 
L’auspicio del Governo è che l’autonomia differenziata possa costituire per i territori una sfida, un giusto stimolo per colmare i divari infrastrutturali, sanitari, economici e sociali esistenti non solo tra le Regioni, ma anche tra le diverse aree all’interno degli stessi territori regionali. Penso agli squilibri esistenti tra le aree metropolitane e le aree interne. 
Il Governo, e vado verso la conclusione, è impegnato su questo e su molti altri fronti. Alcuni di questi saranno al centro dei vostri tavoli tematici e considerate fin da subito il governo più che disponibile a ricevere questi contributi e le conclusioni di questo lavoro, con rispetto e con l’attenzione che si deve alla collaborazione di livelli istituzionali importanti. Voglio pensare a questo appuntamento come all’avvio di un nuovo percorso di collaborazione tra Stato, Regioni e Province autonome.
Vogliamo lavorare in questa direzione e faremo in modo che già nelle prossime settimane possano essere convocati degli incontri di confronto e collaborazione tra il Governo e le regioni, con il Presidente Fedriga ma anche con tutti voi sui diversi temi, seguendo il modello della Cabina di regia avviato per il PNRR. Con questo obiettivo vi ringrazio e vi saluto, e rinnovo questo impegno con la promessa di organizzare presto un incontro tematico a Palazzo Chigi, che finora è stato procrastinato soltanto per i numerosi impegni internazionali che hanno caratterizzato questi primi 40 giorni dell’attività di Governo ma è una priorità anche questo appuntamento. 
Con questo impegno vi ringrazio e auguro a tutti buon lavoro.
",2022-12-05,https://www.governo.it/it/articolo/intervento-del-presidente-meloni-l-italia-delle-regioni/21186
Intervento del Presidente Meloni ai Dialoghi sul Mediterraneo di Roma,"Desidero innanzitutto ringraziare i Ministri, le autorità, i numerosi ospiti internazionali che sono qui convenuti. Voglio ringraziare ovviamente il Ministro Tajani, il Vice Ministro Cirielli, l’Ambasciatore Massolo per la loro ospitalità per questo evento al quale non avrei potuto far mancare la mia presenza. E cercherò di spiegare il perché non posso non partire senza congratularmi con la Farnesina e con l’ISPI per i temi scelti per questa edizione dei Dialoghi sul Mediterraneo di Roma. 
Siamo all’ottava edizione di questo evento, una continuità che dimostra quanto per l’Italia sia importante il dialogo e una riflessione che – come dimostra anche il filo conduttore di questa edizione – pone sempre al centro fondamentalmente tre concetti: interdipendenza, resilienza, cooperazione. 
Parto dalle parole del Ministro Tajani: l’Italia è fortemente impegnata con questo governo a rafforzare il suo ruolo nel Mediterraneo. 
Siamo consapevoli, in sostanza, di come solo creando uno spazio di stabilità e prosperità condivisa potremo attraversare in modo efficace le sfide epocali che stiamo vivendo, dalla sicurezza alimentare alla salute, passando per i cambiamenti climatici.
L’Italia si è da sempre fatta promotrice di un approccio inclusivo e costruttivo di fronte a queste sfide: abbiamo per questo accolto con favore l'adozione da parte dell’Unione europea della “Nuova Agenda per il Mediterraneo” che, abbinata ad adeguati impegni finanziari, può dal nostro punto di vista rilanciare il partenariato, stimolando una ripresa più giusta, più sostenibile, più attenta ai bisogni delle persone. 
Dobbiamo dirci che, se vogliamo, l’Italia è stata un precursore di questa strategia, come dimostra molto bene questa conferenza, che non è un evento episodico, ma un tassello centrale di una strategia molto più complessa, di un mosaico dell’azione italiana per la promozione di un’agenda positiva nel Mediterraneo allargato. 
 
I Dialoghi sul Mediterraneo di Roma vogliono contribuire a rafforzare i meccanismi di cooperazione regionale e mobilitare l’impegno dei nostri partner verso un’area che è centrale, non solo per gli interessi dell’Italia, ma degli interessi strategici comuni. Dialogare sulle sfide del Mediterraneo è ovviamente un’occasione di confronto preziosa e irrinunciabile. Poterlo fare qui a Roma, nel cuore del bacino dove Europa, Africa e Asia si incontrano, per noi è un motivo di orgoglio ma, al contempo, la presa in carico di una grande responsabilità. Questa è la ragione per la quale ci tenevo a essere presente a questa edizione. 
 
Siamo consapevoli che una solida “geopolitica del dialogo” possa costruire e consolidare nell’area solamente muovendo dalla consapevolezza delle nostre identità culturali, delle nostre identità valoriali, dalla constatazione che la nostra prosperità non è possibile senza quella dei nostri vicini. 
Per questo, all’atto dell’insediamento del nuovo Governo, ho parlato della necessità che l’Italia si faccia promotrice di un ‘piano Mattei’ per l’Africa, cioè di un modello virtuoso di collaborazione e di crescita tra Unione Europea e nazioni africane, che abbia un approccio che prendendo esempio da un grande italiano come Enrico Mattei, non abbia una postura predatoria nei confronti delle nazioni africane, ma collaborativa, rispettoso dei reciproci interessi come è stato detto, fondata su uno sviluppo che sappia valorizzare le identità e le potenzialità di ciascuno.
Ho apprezzato moltissimo le parole dell’ambasciatore Massolo che parlava delle Nazioni come “soggetto e non oggetto della cooperazione”. Sono assolutamente d’accordo. E questo è un approccio che l’Italia può vantare, e deve favorire da parte di tutti gli altri attori su cui noi possiamo rappresentare una Nazione guida. È un po’ il ruolo che a questo governo piacerebbe dare alla nostra Nazione. 
Un approccio di questo tipo consente, a nostro avviso, anche di contrastare più efficacemente il preoccupante dilagare del radicalismo islamista, soprattutto nell’area sub-sahariana. I dialoghi di questi giorni hanno sottolineato sì molte criticità, ma anche opportunità sorprendenti. In qualche modo con le crisi il destino ci sfida, certo, ma nel farlo ci mette anche alla prova, mette alla prova il nostro ingegno, la nostra capacità di reazione. È qualcosa che ce lo ha insegnato proprio Enrico Mattei, che diceva “l’ingegno è vedere possibilità dove gli altri non ne vedono”.
 
Così, se per esempio il cambiamento climatico è causa di desertificazione – e dunque di ulteriore impoverimento e destabilizzazione – dall’altro lato esistono per paradosso opportunità offerte da territori sempre più desertici, che sono anche ricchi di acqua e quindi necessitano di tecnologie  che consentono di sfruttare quell’acqua, come ha sottolineato molto bene il Presidente del Niger. Ecco, noi dobbiamo essere, tutti insieme, pronti a raccogliere queste sfide. A capire come più la sfida diventa difficile, più il nostro approccio dovrà pretendere di alzare il livello. È per questo che servono confronti di questo genere. 
Le sfide sono molte. Una delle principali affrontate anche dai Dialoghi sul Mediterraneo è quella delle migrazioni: che è un fenomeno strutturale e globale, le cui dinamiche nel Mediterraneo hanno spesso origine in luoghi più distanti, a partire dal Sahel, dove, non a caso, la presenza e la collaborazione diplomatica e militare con nostri partner sono aumentati in modo significativa.
 
Voglio ringraziare i Presidenti della Repubblica di Mauritania e del Niger che hanno arricchito con la loro partecipazione il dibattito di questi giorni. Il Mediterraneo ha bisogno di essere percepito prevalentemente come comunità di destino, un punto d’incontro tra identità nazionali, e non, come troppo spesso accade, un luogo di morte causata da trafficanti di vite umane.
 E quindi ci vuole più Europa, ci vuole più Europa sul “fronte Sud”, come l’Italia rivendica da tempo e come ha rivendicato particolarmente negli ultimi tempi. Perché da soli non possiamo gestire un flusso che ha assunto oramai dimensioni ingestibili. Occorre che l’Europa realizzi con urgenza un quadro di collaborazione multilaterale basato su flussi legali e su un’incisiva azione di prevenzione di contrasto di flussi irregolari, che deve prevedere anche un tassello indispensabile che è quello della europeizzazione della gestione dei rimpatri. Con oltre 94 mila arrivi dall’inizio di quest’anno, l'Italia - insieme ad altri Paesi di primo ingresso - sta sostenendo l'onere maggiore nella protezione delle frontiere europee di fronte al traffico di esseri umani nel Mediterraneo.
 
Di recente, per la prima volta, la rotta del Mediterraneo centrale è stata considerata prioritaria in un documento della Commissione europea. Io considero questa una vittoria. Non era mai accaduto e probabilmente non sarebbe accaduto se l'Italia non avesse posto due questioni: il rispetto della legalità internazionale e la necessità di affrontare il fenomeno delle migrazioni a livello strutturale.
Di fronte a un fenomeno di tale portata che stiamo vivendo, che coinvolge sia i Paesi d’origine e transito che i Paesi di destinazione, è necessario un serio e concreto impegno da parte di tutti. Un impegno comune. Gli Stati dell’Unione Europea da una parte, e gli stati della sponda Sud del Mediterraneo dall’altra. Per questo noi chiediamo che l’UE rilanci una effettiva attuazione degli impegni presi da troppo tempo attraverso una cooperazione migratoria con i nostri partner dell’Africa e del Mediterraneo, che devono essere maggiormente coinvolti nella prevenzione e nel contrasto al traffico di esseri umani.
Noi stiamo assistendo alla definizione di nuovi scenari conflittuali, di nuovi schemi di alleanze. Come governo italiano, siamo impegnati a promuovere un dialogo attivo con tutti i Paesi del Mediterraneo allargato, in modo franco ma articolato sia sul piano bilaterale che a livello di Unione Europea e di NATO. L’aggressione russa all’Ucraina costituisce, alla luce dei suoi drammatici costi umani, sociali ed economici, un netto spartiacque. Chiarisce in maniera irreversibile che per parlare oggi di sicurezza – e soprattutto per realizzarla - occorre fare ricorso ad una sua accezione estesa del concetto di sicurezza, che include sì soluzioni politiche, include consolidamento istituzionale, include ricostruzione civile, ma che comprende in misura altrettanto profilata azioni a salvaguardia della dimensione umana, culturale, ambientale, energetica e alimentare.
Non a caso si parla di sicurezza umana, che vuol dire a protezione delle nostre comunità dagli attacchi estremisti, significa difesa del nostro territorio dal cambiamento climatico, ma significa anche un terzo aspetto finora non abbastanza considerato, ovvero la tutela del patrimonio culturale. L’Italia non a caso  è in prima linea per proteggere, in ogni Nazione, l’eredità lasciata dalle precedenti generazioni, senza la quale non può esserci ricchezza per le generazioni future, e questo vale in particolare per il Mediterraneo allargato. Perché, come scriveva Paul Valéry, “giammai e in nessuna parte del mondo s’è potuto osservare in un’area così ristretta e in un così breve intervallo di tempo, un tale fermento di spiriti, una tale produzione di ricchezze”.
Sicurezza è quello che ci unisce, non ciò che ci divide. Perché la sicurezza è, in definitiva, la condizione “abilitante”, la precondizione allo sviluppo economico e sociale delle nazioni, alla promozione e alla protezione dei diritti umani, all’affermazione e al consolidamento delle istituzioni democratiche. Tutto parte da qui. Da tale consapevolezza trae le premesse la postura dell’Italia nei riguardi dell’importanza e della stabilità e della sicurezza nel Mediterraneo. Si tratta di interessi nazionali, certo, ma a ben guardare europei, che definiscono la profondità strategica della nostra politica estera.
 La piena e duratura stabilizzazione della Libia rappresenta certamente una delle più urgenti e delicate priorità di politica estera e di sicurezza nazionale, anche in ragione degli impatti che una protratta instabilità in Libia è suscettibile di avere anche in termini di flussi migratori, di sicurezza degli approvvigionamenti energetici per tutta l’Europa. Noi vogliamo da qui rinnovare il nostro invito agli attori politici libici ad impegnarsi al fine di dotare il Paese di istituzioni solide e democraticamente legittimate. Sarà a quel punto possibile finalizzare anche il processo di ritiro dei mercenari e combattenti stranieri dal Paese. Solo un processo a guida libica con il sostegno delle Nazioni Unite potrà portare ad una soluzione piena e duratura della crisi nel Paese.
 
L’Italia continua a sostenere anche la necessità di una più stretta collaborazione tra i Paesi del Maghreb per creare condizioni di sviluppo e stabilità. Occorre superare il prima possibile l’attuale stato di emergenza in Tunisia e individuare un percorso politico chiaro e condiviso che possa consentire il ristabilimento delle funzionalità delle istituzioni - a cominciare dal Parlamento - e la gestione delle urgenze economico-sociali. L’Italia è stata e rimane vicina alla Tunisia.
Sosteniamo con convinzione l’accordo di delimitazione marittima tra Israele e il Libano, che dimostra come lo sfruttamento in comune delle risorse energetiche può e deve essere anche nel Mediterraneo orientale un volano di crescita economica e di sviluppo per tutta la regione.
Guardiamo con attenzione al processo di normalizzazione delle relazioni tra Israele e il mondo arabo e alla necessità di re-internazionalizzare il processo di pace per giungere ad una soluzione a due Stati che sia praticabile, giusta e direttamente negoziata tra le parti.
Dopo anni di polarizzazione, assistiamo con interesse a nuove dinamiche cooperative nel Golfo, e rilevante rimane il nostro impegno in Iraq, dove stiamo contribuendo al processo di graduale espansione della missione NATO (NMI), di cui assicuriamo il comando dallo scorso maggio, nel pieno rispetto della sovranità irachena e in stretta collaborazione con le Autorità di Baghdad.
Uno degli obiettivi principali dell’azione italiana nella regione euro-mediterranea è far evolvere la dimensione meridionale della Politica Europea di Vicinato, trasformandola in un vero e proprio “Partenariato mediterraneo” che non si esaurisca nella gestione delle crisi e che non si limiti a rapporti bilaterali, tra l’UE e singoli Paesi della sponda Sud.
L’Italia è e può essere molto di più cerniera e ponte energetico naturale tra il Mediterraneo e l’Europa. È una delle grandi sfide strategiche che questo governo vorrebbe portare avanti e su cui stiamo lavorando in virtù di una  posizione geografica particolare, delle sue infrastrutture, della sua proiezione cooperativa e del prezioso contributo delle proprie imprese. Vantiamo una ricca diversificazione sia di rotte - gasdotti ed elettrodotti - che di fonti. Fattore che, adesso più che mai, rappresenta un valore cruciale per la comune sicurezza, per la resilienza energetica e lo sviluppo di relazioni sempre più strette.
Il nostro partenariato strategico in particolare con l’Algeria ci ha permesso in questi mesi di agire rapidamente per ridurre la nostra dipendenza dal gas naturale russo. Il Mediterraneo allargato è la colonna della sicurezza energetica italiana: da esso proviene circa il 45% dell’import di gas naturale. Oggi arriviamo a quasi il 60% con le forniture azere via TAP attraverso Turchia, Grecia e Albania. Enormi sono le potenzialità dell’area e il contributo che può dare alla sicurezza energetica europea in questa fase di crisi, non solo per quanto attiene al gas naturale, ma anche per lo sviluppo e scambio di nuove energie sostenibili, convenienti e accessibili. È corretto che la proiezione, che l’ambizione di tante Nazioni africane debba essere quella di essere protagoniste nella transizione ecologica e nelle materie della sicurezza energetica. 
E proprio perché noi siamo consapevoli di questo, il Sistema Italia è attivo in quasi ogni Paese dell’area nel rapido sviluppo di energie rinnovabili, nell’avanzamento tecnologico, nelle infrastrutture digitali e nelle reti intelligenti.
L’Europa è destinata ad essere uno dei primissimi mercati di importazione di idrogeno verde. Ne parlavamo qualche giorno fa con il Presidente della Mauritania. Abbiamo la possibilità di produrlo nel Mediterraneo allargato e scambiarlo a prezzi competitivi. Quindi l’energia è sì un bene nazionale ed è, ma è al contempo un bene inclusivo, e dunque è un bene comune. E quindi è un tema sul quale la cooperazione diventa una cooperazione fatta nel bene per il bene e per la crescita di tutte le Nazioni che vi partecipano.
L'UE deve creare partenariati basati su investimenti e su una catena tecnologica. C’è una grande questione europea aperta sulle catene di approvvigionamento che noi abbiamo posto molte volte. Perché l’Italia ha finito per non controllare quasi più niente. Ce ne siamo resi conto quando sono arrivati gli choc di questi ultimi anni. Oggi ce ne rendiamo conto per quello che riguarda l’energia, ieri con la pandemia, per quello che riguardava chip e semi conduttori. Ma su questo a un certo punto l’Europa ha allungato così tanto le sue catene di approvvigionamento da non riuscire a controllare quasi più niente. Oggi la grande sfida è di essere padroni del proprio destino lavorando sulle catene nazionali, sulle catene europee, ma anche sul friend shoring e anche sul near shoring, cioè sulle catene di approvvigionamento legato alle Nazioni vicine. Questa è una sfida legata, per quello che ci compete, al tema del Mediterraneo. 
L’Europa deve essere un partenariato a doppio senso, finalizzato a facilitare lo scambio di fonti energetiche, ma anche a incoraggiare la produzione di energia de-carbonizzata e la transizione verde in tutta la regione mediterranea. È necessario dare un segnale forte dello spostamento del baricentro degli scambi energetici europei proprio verso il Mediterraneo. E l’Italia vuole e può giocare un ruolo preminente in questa strategia. E saranno in questo fondamentali i finanziamenti europei.
 
La transizione digitale e le sue ricadute in termini di innovazione sono un altro importante catalizzatore per la modernizzazione dell'intera regione. Bisogna favorirne l’integrazione e la crescita sostenibile. La digitalizzazione può consentire a imprese di entrambe le sponde di accrescere la propria competitività, integrare la catena del valore. La creazione di uno spazio cibernetico rimane una delle fonti di maggiori opportunità per le società e per il sistema internazionale. In linea con le priorità che l’UE assegna alla transizione digitale, anche sul piano dell’azione esterna, l’Italia con la sua strategia di cooperazione, promuove la diffusione della digitalizzazione in molteplici settori di intervento, penso allo sviluppo socioeconomico, la governance istituzionale, la sanità, l’istruzione, la formazione professionale, il turismo sostenibile e la valorizzazione del patrimonio culturale.
 
In un’area così complessa e sottoposta a sfide continue e a continui cambiamenti, come quella mediterranea, le donne e i giovani possono svolgere un ruolo fondamentale nella costruzione di società più coese e resilienti. È necessario consentire loro di mettere a frutto la loro visione e le loro energie, rendendoli protagonisti del loro futuro e di quello delle rispettive società, garantendo in pieno i loro diritti e lottando contro ogni forma di violenza e discriminazione. Non possiamo fingere di non vedere quanto sta succedendo in questi mesi alle donne e ai giovani che manifestano in Iran. Erodere spazi di libertà o impedire a donne e ragazze di accedere al lavoro e all’istruzione – e qui penso soprattutto all’Afghanistan – significa porre un’ipoteca sul futuro di quei Paesi. Non c’è avvenire senza il riconoscimento delle libertà fondamentali e senza la garanzia della pari dignità fra tutti gli esseri umani.
 
Nel Mediterraneo meridionale e orientale, dove il 40% della popolazione ha meno di 25 anni, la disoccupazione giovanile è tra le più alte al mondo da oltre due decenni, nonostante gli alti livelli di istruzione dei giovani in tutti i paesi dell’area euro-mediterranea. Quanto alle donne, non vi può essere sviluppo senza che possano diventare protagoniste della loro società. Questo richiede creazione di posti di lavoro e promozione di un ecosistema locale favorevole all’imprenditorialità giovanile e femminile, così come alla partecipazione alla vita pubblica delle società di appartenenza.
E tra le libertà fondamentali che l’Italia si impegna a sostenere c’è la libertà di religione e di credo: un diritto umano fondamentale che troppo spesso viene ancora negato o non sufficientemente garantito. L’Italia è al fianco delle minoranze religiose vittime di attacchi, violenze e discriminazioni in ogni parte del mondo e sostiene gli sforzi dei nostri partner nel Mediterraneo allargato affinché queste comunità vengano protette e con esse il valore centrale della libertà religiosa, della tutela e del rispetto del patrimonio religioso e dei luoghi sacri.
Concludo osservando che molte delle politiche europee rischiano di essere incomplete se non vengono collocate all’interno di una più ampia dimensione euro-mediterranea. Il Presidente Mattarella ha definito il Mediterraneo “Un ambito di grande diversificazione culturale, di elaborazione di filosofie e di scoperte scientifiche senza eguali, con apporti preziosi in dialogo fra saperi diversi che hanno dato vita a scontri e poi a unioni senza precedenti”. È una frase che ho trovato molto bella. Per costruire un'agenda positiva - con intenti comuni a popoli con identità diverse - è quindi necessario ripartire collocando nuovamente la persona - con le sue esigenze culturali, formative e sociali - al centro dell'attenzione.
E allora io voglio ringraziarvi, ancora una volta, per le idee e le proposte con le quali avete arricchito il dibattito di questi tre giorni. Gli spunti emersi da queste discussioni saranno, come ha detto Tajani, fonte di ispirazione per orientare le relazioni di collaborazione tra l’Italia e i suoi partner della regione del Mediterraneo allargato verso un percorso comune che garantisca sicurezza, stabilità e sviluppo alle generazioni presenti e a quelle future.
Quindi vi ringrazio e vi do appuntamento con l’Ambasciatore Massolo alla nona edizione dei Dialoghi sul Mediterraneo di Roma!
",2022-12-03,https://www.governo.it/it/articolo/intervento-del-presidente-meloni-ai-dialoghi-sul-mediterraneo-di-roma/21174
"Il videomessaggio di saluto del Presidente Meloni all’evento “Energie coraggiose, forze che fanno muovere il mondo” della Fondazione Guido Carli","Buongiorno a tutti, 
voglio ovviamente salutare e ringraziare la Fondazione Guido Carli, la sua presidente Romana Liuzzo e il suo presidente onorario Gianni Letta per questo invito. 
Mi dispiace molto non essere riuscita a partecipare in presenza ai vostri lavori, ma ci tenevo comunque a portare il saluto del Governo e il mio personale contributo. Mi ha colpito molto il titolo che avete deciso di dare all’iniziativa di oggi: “Energie coraggiose, forze che fanno muovere il mondo”. Lo dico perché questo significa aver voluto tracciare una visione ben chiara, soprattutto nel momento particolarmente complesso che la nostra Nazione sta affrontando. Questo è un tempo nel quale abbiamo bisogno di liberare le energie migliori di cui l’Italia dispone, di fare quelle scelte coraggiose che per troppi anni non sono state fatte. 
Questo è un tempo nel quale dovremmo utilizzare anche quell’approccio che i greci descrivono benissimo con una parola straordinaria: “meraki”, ovvero fare qualcosa con tutto te stesso, con tutta la tua passione e con tutta la tua anima. È un approccio che in un momento di crisi come quello che stiamo vivendo, dalla progressiva uscita dalla pandemia fino alla complessa congiuntura economica e internazionale, può e deve offrire alla nostra Nazione anche delle occasioni. Io l’ho detto tante volte, proprio in rapporto alla crisi energetica, e ne sono convinta sempre di più ogni giorno. Da questa crisi l’Italia può uscire più forte, può uscire più autonoma di prima ma per farlo deve avere coraggio, visione, guardare oltre e immaginare una strategia di lungo termine. Penso, ad esempio, alla possibilità che abbiamo di rilanciare la nostra produzione nazionale di energia o a quella di rendere il nostro Mezzogiorno una sorta di hub di approvvigionamento energetico dell’intera Europa. Sarebbe imperdonabile perdere occasioni come questa. 
In queste prime settimane di Governo abbiamo provato a dare alcune risposte che consideriamo importanti sia in questa direzione – penso, ad esempio, alla scelta di sbloccare i nostri giacimenti di gas naturale con quella norma denominata “gas release” che consente alle aziende più esposte al rincaro dei prezzi del gas di ottenere energia a costi ridotti – sia per mettere al riparo famiglie e imprese dall’aumento delle bollette. 
A questo capitolo abbiamo dedicato un impegno imponente che, non a caso, occupa ben due terzi della legge di bilancio. Ma se non mettiamo in sicurezza il tessuto produttivo di questa Nazione, se non mettiamo in sicurezza le famiglie, tutto il resto di quello che possiamo fare purtroppo avrà un impatto molto più limitato. 
Avevamo promesso agli italiani che questa sarebbe stata la nostra priorità, abbiamo mantenuto questo impegno, come siamo abituati a fare. Liberare le energie migliori di questa Nazione è tra le sfide più impegnative che abbiamo davanti. Per farlo abbiamo bisogno dell’aiuto di tutti, abbiamo bisogno anche di fare squadra. 
Le porte di questo Governo sono e saranno sempre aperte al contributo e alle proposte che arriveranno dai corpi intermedi, dalle categorie produttive, dai mondi economici e produttivi, dai think thank, dalle Istituzioni culturali e da tutti coloro che hanno a cuore il futuro di questa Nazione. In questo ci stiamo impegnando: noi, con voi. Per questo sono molto contenta di iniziative di questo tipo e sono contenta che da queste iniziative vengano fuori anche molte idee e molte proposte per il governo della Nazione. 
Grazie e buon lavoro a tutti.
 
",2022-12-02,https://www.governo.it/it/articolo/il-videomessaggio-di-saluto-del-presidente-meloni-all-evento-energie-coraggiose-forze-che
Messaggio di saluto del Presidente Giorgia Meloni alla seconda edizione dell'Abruzzo Economy Summit,"Buongiorno a tutti.
mi dispiace molto non poter partecipare in presenza alla seconda edizione dell’Abruzzo Economy Summit ma ci tenevo ad inviare il saluto del Governo ad un’iniziativa così importante e autorevole. Ringrazio e saluto il presidente della Regione Abruzzo Marco Marsilio per aver voluto promuovere questa due giorni e tutti i rappresentanti delle Istituzioni, delle categorie produttive e dell’economia che interverranno.
Eventi come questo, che puntano a creare una connessione diretta tra il tessuto economico ed imprenditoriale del territorio con i grandi temi globali, nazionali e internazionali, sono un modello virtuoso da valorizzare perché consentono di raggiungere due obiettivi: da una parte conservare le eccellenze in particolari settori dell’economia, dall’altra mettere i risultati raggiunti, le migliori pratiche e gli esempi di successo a disposizione di un contesto più ampio. 
L’Italia è un mosaico di territori dalle potenzialità straordinarie. Ogni territorio ha energie e risorse che meritano di essere conosciute, valorizzate e soprattutto messe in rete. L’Abruzzo ne è un esempio: è al centro dell’Italia, gode di una posizione strategica unica, è la “regione verde d’Europa”, ha un patrimonio naturalistico che unisce mare e montagna e che le consente di offrire un turismo accessibile, di qualità e sostenibile, è un territorio votato anche all’industria di settore organizzata in filiera, come ad esempio nell’automotive o nella farmaceutica.
Dal territorio possono arrivare proposte e iniziative estremamente qualificate. Tra queste c’è senza dubbio il MMAP, l’alleanza promossa dalla Regione Abruzzo per lo sviluppo della Dorsale adriatica centro meridionale. Un progetto strategico che coinvolge altre tre Regioni - le Marche, il Molise e la Puglia - e che punta ad ottenere obiettivi estremamente concreti. Penso, tra gli altri, al potenziamento infrastrutturale della linea ferroviaria adriatica, all’Alta velocità, alla terza corsia dell’A14, al potenziamento dell’offerta sanitaria e alla concertazione sulla gestione dei rischi di Protezione civile e la ricostruzione post sisma. Interventi strutturali, non di corto respiro, capaci di generare ricchezza e benessere. Perché quello che intendiamo fare alla guida della Nazione è esattamente questo: dare forma e sostanza ad una visione di medio e lungo periodo capace di costruire l’Italia del dopodomani e che sappia immaginare un futuro per i nostri figli e nipoti. Perché ogni euro speso in investimenti e infrastrutture è un euro investito per una Nazione più dinamica, competitiva e al passo con le sfide del nostro tempo.
Il Governo farà tesoro dei contributi che arriveranno dall’Abruzzo Economy Summit perché solo dall’ascolto di chi ama e conosce il territorio nel quale vive e lavora è possibile scrivere e attuare le politiche più efficaci di sviluppo. Non solo a livello locale, ma anche nazionale e internazionale.
Viva l’Abruzzo, viva l’Italia. 
Buon lavoro a tutti.
",2022-12-01,https://www.governo.it/it/articolo/messaggio-di-saluto-del-presidente-giorgia-meloni-alla-seconda-edizione-dellabruzzo-0
"Il Presidente Meloni interviene all'Assemblea Generale ""Confindustria Veneto Est""","
Buonasera a tutti. 
Mi sarebbe piaciuto essere lì con voi e intervenire in presenza all’Assemblea Generale di Confindustria Venezia-Rovigo e Assindustria Venetocentro, questa iniziativa di aggregazione che anche io considero molto importante e per la quale faccio un grande in bocca al lupo a tutti gli attori, ma le troppe scadenze che dobbiamo fronteggiare in corsa e i tragici fatti avvenuti in queste ore a Ischia, che stiamo seguendo di ora in ora, mi hanno impedito di prendermi questa libertà. Ci tenevo in ogni caso a partecipare, seppure brevemente e da remoto, per il lungo rapporto che mi lega a Vincenzo Marinese, che saluto e ringrazio insieme al Presidente Leopoldo Destro. Ovviamente saluto anche il Presidente Carlo Bonomi. Ci tenevo ad esserci anche per l’attenzione che, come sapete, io e tutto il Governo abbiamo per le categorie produttive e per il confronto con i corpi intermedi. 
Ad un mese dal suo giuramento, il Governo ha già avviato un primo tavolo di confronto con tutte le associazioni di categoria, ed è un dialogo che intendiamo portare avanti con costanza lungo tutto il nostro mandato. Certo, avremmo voluto avere più tempo per confrontarci soprattutto prima della legge di bilancio, ma la nostra è stata ed è una corsa contro il tempo. Abbiamo dovuto definire la manovra di bilancio in tempi molto ristretti, abbiamo dovuto scrivere questa manovra senza rinunciare a delineare, attraverso le nostre prime misure e, soprattutto, attraverso questa che è la misura principe dell’anno di un Governo, una traiettoria che fosse il più possibile nitida, scelte che dessero un’indicazione su quelle che saranno le priorità della nostra azione. Tra quelle priorità c’è certamente la crescita economica, a partire ovviamente dalla messa in sicurezza del tessuto produttivo – in particolare in riferimento alla principale emergenza che abbiamo di fronte, ovvero il caro energia – l’attenzione verso chi produce e il rafforzamento del ceto medio, ma anche il sostegno alle fasce sociali più deboli, alla famiglia, alla difesa del potere d’acquisto dei cittadini, ai redditi più bassi. Sono molte le misure che abbiamo cercato di mettere in campo, nonostante la ristrettezza dei tempi e delle risorse, atteso che i 30 miliardi che avevamo liberato con la nota di aggiornamento al documento di economia e finanza sono andati interamente sul caro bollette per sostenere le famiglie e le imprese. Questo non ci ha impedito, però, di mantenere alcuni impegni presi, di dare alcuni segnali, come quello di incrementare del 50% l’assegno unico per i figli nel primo anno di vita del bambino e nei primi tre anni per le famiglie che hanno 3 o più figli, la riduzione al 5% dell’IVA per i prodotti di prima infanzia, i 500 milioni per combattere il caro carrello per famiglie più deboli. Così come abbiamo deciso di rendere strutturali le misure in sostegno delle persone con disabilità e previsto una indicizzazione delle pensioni che aiutasse soprattutto gli importi più bassi, partendo da una rivalutazione del 120% alle pensioni minime. Abbiamo fatto degli interventi che incarnano una visione sociale, lo dico a voi perché questo Governo condivide con la Confindustria questa visione sociale. E lo dico a voi perché, insieme a queste scelte, la gran parte delle risorse e dei provvedimenti è stata dedicata proprio alle realtà produttive, per ribadire un principio che troppo spesso in passato era stato messo in discussione e su cui invece questo Governo ha le idee ben chiare: non esiste welfare, non c’è Stato sociale se non c’è a monte chi genera ricchezza. Anche qui, mi perdonerete se provo a citare qualche numero, ma credo valga la pena ricordare un po' gli sforzi che stiamo tentando di fare anche per consentirvi di dirci dove possiamo migliorare. Oltre ai miliardi già stanziati col decreto energia, nella manovra nove miliardi di euro sono stati stanziati per incrementare il credito di imposta da riconoscere alle aziende per fronteggiare il caro energia, abbiamo alzato il credito di imposta dal 40% al 45% per le imprese energivore e dal 30 al 35% per le altre aziende. Abbiamo rifinanziato lo sconto fiscale sulle accise, pur scegliendo di ridurre l’entità dell’intervento, ma rimaniamo pronti ad intervenire se ce ne fosse necessità, abbiamo considerato un miglioramento della condizione dei prezzi, abbiamo prorogato l’Iva al 5% sul gas naturale usato per autotrazione. Abbiamo deciso di sbloccare, anche qui credo un segnale importante, i nostri giacimenti di gas naturale, attuando quella gas release che consente alle aziende più esposte al rincaro dei prezzi del gas di ottenere energia a costi ridotti. Ma anche un altro segnale importante e cioè che l’Italia deve tornare a produrre energia e quello che serve deve essere fatto. Abbiamo confermato il taglio del cuneo fiscale del 2% per i redditi fino a 35.000, aggiungendo un ulteriore 1% di taglio del cuneo per i redditi fino a 20.000. Voi sapete che ci siamo dati come orizzonte di legislatura l’obiettivo di arrivare ad una riduzione di almeno 5 punti sul cuneo fiscale sui redditi fino a 35.000 euro, 2/3 lato lavoratore, 1/3 lato azienda. Questo primo segnale chiaramente non è sufficiente, ma su questa strada vogliamo andare avanti e mi corre l’obbligo di ricordare che è una misura che cuba oltre 4,2 miliardi di euro, ovvero lo stanziamento più significativo dell’intera manovra economica dopo le misure per l’energia. Abbiamo rinviato l’entrata in vigore della sugar tax e della plastic tax, che avrebbero avuto conseguenze gravi per il nostro sistema industriale. Abbiamo previsto la detassazione dei premi di produttività per lavoratori dipendenti: dal 10% al 5% per un massimo di 3.000 annui, che si aggiunge alla detassazione dei fringe benefit fino a 3000 euro. Abbiamo avviato l’attuazione della proposta che abbiamo sintetizzato nell’espressione “più assumi meno paghi” azzerando la contribuzione per chi assume donne e giovani fino a 36 anni o percettori del reddito di cittadinanza, purché si tratti di maggiore occupazione. 
Abbiamo dedicato misure precise anche ai lavoratori autonomi, sia con un innalzamento della tassa piatta per le partite iva con fatturato fino a 85.000 euro - prima 65.000 - sia introducendo una tassa piatta al 15% sull’incremento del reddito rispetto al massimo livello del triennio precedente. Abbiamo deciso di escludere dalla fine del prossimo anno chi è in condizione di lavorare dalla possibilità di beneficiare del reddito di cittadinanza, perché, lo abbiamo detto e lo abbiamo fatto, uno Stato giusto non mette sullo stesso piano dell’assistenza chi può lavorare e chi non può farlo. Nel 2023, per queste persone, il reddito di cittadinanza non si potrà percepire per più di otto mesi – un periodo ponte che ci serve a mettere in campo le misure necessarie ad aiutare queste persone ad essere inserite nel mercato del lavoro – e in ogni caso il reddito decadrà alla prima offerta di lavoro che viene rifiutata. Una misura di buon senso che intendiamo difendere da ogni attacco strumentale. 
Potrei continuare a lungo, ma non voglio tediarvi con la lista della spesa, vorrei riservare uno spazio di questo mio intervento ad alcune riflessioni che spiegano il contesto in cui si inseriscono queste nostre prime scelte. 
Certo è solo un inizio, ma che dice dove vogliamo andare. Certo vogliamo fare di più, ma io penso che si debba riconoscere come l’attenzione per le aziende e i loro lavoratori sia stata e sia una nostra priorità assoluta. Ma siamo consapevoli, ovviamente, che queste misure – così come le altre che porteremo avanti – perderanno qualsiasi efficacia se contestualmente non garantiremo alle imprese l’esistenza di un contesto differente da quello che hanno trovato sino ad oggi nel rapporto con lo Stato e il Governo. Per questo abbiamo voluto dare fin da subito una indicazione chiara sugli obiettivi che ci davamo, dando concretezza a due principi per noi centrali e che non a caso ho richiamato già dal momento dell’insediamento e dalla relazione fatta in Parlamento: non disturbare chi produce e rimettere al centro il confronto con i corpi intermedi. 
Su questi concetti qualche breve parola. Come anche il Presidente Bonomi dice spesso, il lavoro non lo crea la politica per decreto. Noi usciamo da una legislatura nella quale ci è stato detto che si poteva abbattere la povertà con un decreto, che si poteva creare lavoro con un decreto, che si potevano fare tantissime cose nei palazzi della politica. Purtroppo non è così. La ricchezza la creano le aziende con i loro lavoratori, quello che compete allo Stato è creare le condizioni perché queste aziende possano operare nel migliore dei modi, perché possano crescere e possano fare, senza avere paura di trovare uno Stato che le combatte piuttosto che aiutarle e accompagnarle. Non disturbare chi produce significa anche questo. Significa che lo Stato deve garantire a chi fa di poterlo fare programmando e pianificando, avendo la certezza dei propri investimenti e sfruttando al meglio le opportunità che vengono offerte. La politica può immaginare le cose migliori e predisporre le misure più belle, ma se poi non agisce determinando le condizioni perché si possano usare e attivare quelle possibilità, tutto ciò non serve a niente. E la prima condizione, dal mio punto di vista, è che le imprese siano rese competitive e che siano messe nella condizione di espandersi e ampliare il loro portafogli clienti, di crescere in ricchezza, perché la ricchezza che producono è ricchezza per tutta la Nazione. 
Anche per questo, oltre la manovra, stiamo ad esempio rendendo operativa la misura del cosiddetto “difensore civico delle imprese” ovvero la titolarità del Ministero delle Imprese e del Made in Italy di avocare a sé gli iter autorizzativi bloccati presso altre amministrazioni per rendere certi i tempi di investimento, che secondo me è una questione fondamentale.
Stiamo conducendo una ricognizione puntuale, opera per opera, gara per gara, dei progetti che dovranno essere realizzati con le risorse del PNRR e non solo, perché le imprese italiane devono sapere cosa verrà fatto per prepararsi adeguatamente, e farsi trovare pronte e competitive quando si partirà con le opere e i cantieri. Fermo restando tutta la materia del caro materiali che pure stiamo affrontando perché, in assenza di una capacità di affrontare seriamente questo tema, purtroppo i soldi del PNRR rischiano di non arrivare a terra.
Per questo stiamo lavorando anche sul Codice Appalti. Perché anche qui servono regole chiare per tutti e che tutti, a partire dallo Stato e dalla Pubblica Amministrazione, devono rispettare. Il Codice deve diventare un pilastro del rapporto tra Stato e imprese, su cui poter fare affidamento senza sottoporlo a continue modifiche come avvenuto in passato quando si scopriva di volta in volta che le norme scritte al chiuso di una stanza poi, alla prova dei fatti, puntualmente non funzionavano. E quel pilastro deve essere costruito intorno ad una parola: fiducia. Fiducia verso le imprese e verso chi lavora. Quando dico che il Governo crede fortemente nel confronto con i corpi intermedi non intendo dire che noi vi presentiamo le proposte e voi ci dite se vi piacciono o meno. Intendo dire che insieme dobbiamo fissare gli obiettivi e insieme dobbiamo cercare le soluzioni per costruire la strada che ci porta a quegli obiettivi. Per questo il fatto di coinvolgere, la sfida al dialogo, non è una questione formale. Io vorrei davvero che si potesse ragionare come persone, mondi, realtà che remano verso la stessa direzione, verso gli stessi obiettivi e quindi studiare ed elaborare assieme le proposte, le soluzioni, le risposte che servono all’Italia e segnatamente al mondo produttivo, ma non solo. Siamo consapevoli che se l’industria va bene, allora andrà bene anche la Nazione. Poi certo spetta alla politica fare la sintesi e spetta alla politica assumersi la responsabilità delle scelte e io intendo assumermi, e mi assumerò fino in fondo con il Governo, la responsabilità delle scelte che faremo, anche se questo ci dovesse costare in termini elettorali. Però siamo qui per fare quello che è giusto per la Nazione e non quello che è utile per noi.
Lo dimostra la scelta operata sul reddito di cittadinanza: in Italia per troppo tempo si è lavorato per distruggere la cultura del lavoro che è alla base della nostra Nazione, alla base dell’art. 1 della Costituzione italiana. Penso che il fatto di ribadire con questa scelta che questo Governo intende ricostruire la cultura e l’etica del lavoro, e farlo insieme a chi fa impresa e a chi produce, sia un segnale importante. Certo, siamo pure consapevoli che il taglio del cuneo fiscale necessita di ancor maggiore incisività e maggiori risorse, però penso valga la pena riconoscere che è una strada che abbiamo deciso di intraprendere subito e lo abbiamo fatto per dire che, da questa strada, non intendiamo tornare indietro. 
Ci sono ovviamente sulla stessa strada molti altri obiettivi che vogliamo centrare, sui quali il rapporto con il vostro mondo è un rapporto che io considero fondamentale, a partire dalla vicenda di una strategia industriale, perché noi possiamo anche avere un confronto circoscritto ai temi propri delle necessità quotidiane, ma io credo che la grande sfida del confronto oggi sia ragionare di strategia. Questa Nazione non ha una politica strategica, non ha una politica industriale, una strategia industriale da troppo tempo e io credo debba tornare a scegliere dove vuole stare, nel contesto geostrategico, su che cosa vuole investire e concentrare le risorse su quegli obiettivi, partendo dal tema della difesa dell’interesse nazionale che per noi è un obiettivo anche in Europa. Penso a tutta la vicenda del price cap, del mercato del gas o della tutela del settore del packaging che è stato oggetto anche delle mie interlocuzioni presso la Commissione Europea, esposto a rischi proprio in questi giorni, un piccolo segnale è arrivato credo anche grazie al lavoro che ha fatto il Governo.
C’è tanto lavoro da fare, non voglio tediarvi oltre, e abbiamo bisogno delle energie migliori di questa Nazione. Le porte di questo Governo saranno sempre aperte per chi vuole offrire proposte, per chi ha soluzioni efficaci, e sono certa che Confindustria sarà sempre protagonista di questo percorso. Perché questa strada intendiamo percorrerla al fianco del nostro sistema produttivo e industriale, atteso che nessuno meglio di chi fa impresa sa cosa sia la cultura del lavoro. Ma anche perché penso che nessuno meglio di chi fa impresa sappia quanto conti il rispetto degli impegni presi, e questo è qualcosa che anche alla politica vale la pena di insegnare e noi, poiché vogliamo rispettare gli impegni che abbiamo assunto con i cittadini italiani, dal vostro mondo su questo possiamo trarre il buon esempio. 
Io vi ringrazio, mi scuso ancora per non essere lì, vi auguro buon lavoro e faccio a tutti un grande in bocca al lupo per questa avventura.
",2022-11-28,https://www.governo.it/it/articolo/intervento-allassemblea-generale-di-assindustria-venetocentro-e-confindustria-venezia
Intervento in videocollegamento con l'assemblea dell'ANCI,"Grazie al Presidente De Caro e grazie ai vicepresidenti dell'ANCI, saluto il Sindaco Gori, sindaco della città che ospita l'Assemblea annuale e saluto e Ringrazio tutti i sindaci presenti.
Mi dispiace che il mio video collegamento abbia interrotto un dibattito che considero fondamentale: quello relativo all'aggressione russa nei confronti dell'Ucraina. Voglio mandare un abbraccio al sindaco di Leopoli e ribadisco che il governo italiano continuerà a essere fieramente schierato a sostegno della causa ucraina.
Sono molto dispiaciuta di non poter partecipare in presenza. In situazione di normalità non avrei mai mancato di persona un appuntamento di questo tipo, purtroppo noi non siamo attualmente in una condizione di normalità. Voi sapete che il governo è nato in un periodo particolare, nel quale ci sono delle scadenze molto complesse, come ad esempio quelle relative alla presentazione della Legge di bilancio. Stiamo lavorando al massimo della velocità che ci è consentita ed essere in presenza alla vostra Assemblea mi avrebbe costretto a rinunciare a diversi altri impegni. 
Poiché tengo al ruolo dei comuni e al ruolo dei sindaci, poiché tengo all' importanza dell'Assemblea annuale, posso garantire fin da ora che sarò presente sicuramente di persona il prossimo anno. 
Credo fermamente nel ruolo dei sindaci e non lo dico oggi perché sono perché intervengo all'Assemblea, non è una questione di piaggeria. Nella relazione programmatica che ho fatto in Parlamento qualche settimana fa credo abbiate visto che tra le priorità del governo c'è proprio quello di dare una nuova centralità ai comuni d'Italia, perché in fin dei conti l'identità italiana si fonda proprio sui comuni, che sono i custodi delle nostre mille specificità. 
I sindaci, oggi più di ieri, sono la prima fila dell’impegno politico, sono la presenza più prossima delle istituzioni sui territori e svolgono probabilmente il lavoro più difficile che si possa fare in ambito istituzionale. 
Perché è un impegno che non conosce pause, al quale ci si deve dedicare mettendo, in fin dei conti, sempre gli altri prima di sé stessi. Questo dovrebbe valere per qualsiasi persona impegnata nelle istituzioni ma per i sindaci vale ancora più. I sindaci devono affrontare problemi a 360 gradi, molto spesso con strumenti sono insufficienti. 
Ricordo sempre un passaggio della straordinaria saga di ""Don Camillo e Peppone"", scritta dal grande Giovannino Guareschi, dove la cittadinanza a un certo punto dice al sindaco Peppone ""Voi siete il sindaco e dovete andare a vedere di che cosa si tratta. Se avete paura è un'altra cosa, però quando uno ha paura invece di fare il sindaco è meglio che faccia un altro mestiere"". Ecco io vedo esattamente così il ruolo dei sindaci. I sindaci sono per i cittadini il primo volto, i comuni sono le istituzioni di prossimità, quelle che si fanno carico di tutte le urgenze quotidiane e rappresentano, se vogliamo, anche un avamposto di umanità.
I sindaci affrontano criticità di ogni genere, anche oltre le proprie reali competenze, e tengono saldo, soprattutto in questo periodo molto difficile, il legame tra i cittadini e le istituzioni.
La pandemia, la crisi economica, la guerra, hanno disorientato i cittadini e hanno costretto i sindaci a misurarsi con problemi sempre nuovi, a volte perfino insormontabili, non avendo tutti gli strumenti di cui avrebbero avuto bisogno ma hanno saputo organizzarsi, facendo ricorso alla loro generosità, alla loro dedizione e alla loro creatività.
Voglio dire grazie ai sindaci italiani per come sono riusciti a mantenere viva la connessione tra le istituzioni e i cittadini. Mi spingo a dire qualcosa di più, spero di non essere fraintesa, per come a volte hanno perfino ""salvato la faccia"" delle istituzioni italiane nel rapporto con i cittadini.
Oggi voi siete chiamati a ricoprire compiti ulteriori rispetto a quelli che vi sono storicamente riconosciuti. Uno di questi compiti fondamentali è quello di essere protagonisti nell'attivazione del Piano Nazionale di Ripresa e Resilienza (PNRR) che, come ha detto il Presidente Mattarella, è un appuntamento che l'Italia non può eludere, perché rappresenta una straordinaria opportunità per modernizzare l'Italia. Affinché le risorse non rimangano sulla carta è fondamentale proprio il ruolo di comuni, città metropolitane, province e regioni, perché è sul territorio che diventano concrete le trasformazioni nelle relazioni economiche, l'innovazione nei rapporti sociali e gli impatti ambientali.
Il governo è pronto a fare tutto il possibile per consentire ai comuni di svolgere questo compito al meglio. 
In questi anni, come voi sapete, il ruolo dei comuni è stato fondamentale nella realizzazione delle opere pubbliche. E questa è la ragione che poi ha portato a individuarli come beneficiari diretti nelle risorse da parte dello Stato, senza più l'intermediazione delle regioni.
Per i comuni credo si tratti di un'innovazione molto importante ma anche di una sfida che, per affrontarla al meglio, necessita di un sostegno da parte dello Stato. Il PNRR assegna ai Comuni italiani 40 miliardi di euro principalmente per iniziative di rigenerazione urbana, realizzazione di scuole, asili, infrastrutture sociali. Come voi sapete, il governo, come il presidente De Caro sa, ha immediatamente riattivato a Palazzo Chigi la Cabina di regia sul PNRR: dai primi incontri che abbiamo avuto con le amministrazioni titolari, è emersa la necessità di un maggiore coordinamento, di una collaborazione più forte tra il Governo e la filiera istituzionale ma anche tra organizzazioni sindacali e datoriali, quindi corpi intermedi. In buona sostanza serve un lavoro di squadra, serve un coordinamento che sia costante, che ci consenta di risolvere le criticità in tempo reale per arrivare all'obiettivo. 
Oggi siamo nella fase nella quale i comuni sono chiamati ad affrontare concretamente l’avvio dei cantieri. Per questo ovviamente è necessario accelerare l'iter di approvazione dei progetti, il rilascio dei pareri; e questo è un tema enorme come ha ribadito il Ministro Fitto noi siamo assolutamente aperti a ogni contributo utile nel passaggio tra assegnazione delle risorse e il loro utilizzo, dove, come era inevitabile che fosse, emergono tutti i problemi di un sistema di regole rigide, frammentate, complesse, che sembrano nemiche ""del fare"", alleate dell'inerzia.
Io penso che la semplificazione delle procedure sia una priorità assoluta. Servono norme certe, semplici, stabili. Per questo, uno dei primi atti del governo è stato quello di chiarire le modalità di affidamento dei lavori e dei servizi tecnici dei comuni. In tre anni la stratificazione normativa non consentiva ancora di capire chi avrebbe potuto procedere singolarmente e chi invece era obbligato a rivolgersi ad altre istituzioni.
Noi, di fronte a questa richiesta di buon senso, che ci arrivava proprio dall'ANCI, l'abbiamo accolta e siamo intervenuti. Però poi molto altro lavoro c'è da fare e dico di più: completati i lavori, l'altra sfida che avremo di fronte è quella di mettere i comuni in condizione di gestire questi servizi, perché non è che possiamo permetterci di finire i lavori senza sapere come e quando quell'opera entrerà in funzione. Questo non vale solo per il PNRR ma vale anche per le altre risorse, penso ai Fondi di coesione. Su questo abbiamo avviato un monitoraggio e riteniamo che i Fondi di coesione, come le altre forme di finanziamento europee-nazionali, vadano complessivamente inseriti in una programmazione unica, più organica e strutturale, che possa dare a questa nazione una visione strategica di insieme. 
Per questo abbiamo anche legato queste competenze a livello ministeriale, esattamente come dall'altra parte intendiamo verificare con la Commissione Europea le misure più idonee per aggiornare il PNRR, soprattutto alla luce del REPowerEU e affrontare il tema del consumo e della produzione energetica dei comuni, perché anche sulla transizione ambientale e sulla sicurezza energetica il loro ruolo sarà centrale. 
Per affrontare adeguatamente queste sfide i comuni hanno bisogno che lo Stato, e dunque il governo, sia un loro alleato. Con i primi provvedimenti che abbiamo approvato nelle riunioni del Consiglio dei Ministri  - penso alla manovra di bilancio e al Decreto accise - abbiamo scelto di intervenire con misure concrete.
Ovviamente, le risorse non saranno mai sufficienti soprattutto in una fase come questa, ma penso che alcuni segnali siano in ogni caso molto importanti, come lo è per le famiglie e le imprese, anche per i comuni: per esempio una delle emergenze fondamentali da affrontare è quella del caro energia. Per questo abbiamo deciso di destinare su questa materia a comuni, provincie e città metropolitane, circa 530 milioni di euro.
Oltre al caro energia, abbiamo deciso una serie di altri interventi come il Fondo di Solidarietà comunale che serve a compensare le minori entrate dei comuni per effetto delle riduzioni dell'Imu e della Tasi e per aiutare soprattutto la spesa dei servizi sociali comunali. 
Diventa strutturale a regime  - e quindi non più una tantum - il contributo di 110 milioni a favore dei comuni a titolo di ristoro per il minor gettito Tasi. 
Abbiamo aumentato complessivamente di 250 milioni in tre anni le risorse destinate agli enti locali per le spese di progettazione degli interventi di messa in sicurezza del territorio e il rischio idrogeologico, la messa in sicurezza ed efficientamento energetico delle scuole, degli edifici pubblici, del patrimonio comunale, la messa in sicurezza delle strade. 
Sul trasporto pubblico locale, è grande questione. Qui davvero le risorse non bastano mai però abbiamo tentato di dare un segnale importante, destinando complessivamente 420 milioni di euro. 
Le risorse non sono mai sufficienti, purtroppo abbiamo questa ""spada di Damocle"" del caro energia che drena la gran parte delle nostre risorse con interventi rivolti a calmierare le bollette per le imprese e le famiglie, interventi che ci costano circa 5 miliardi di euro al mese e, senza una misura di carattere europeo, sarà difficile continuare a far fronte a questi costi. 
Con la manovra, abbiamo deciso di intervenire per ridurre la pressione sociale sui comuni che diversamente dovranno individuare soluzioni per far fronte all'emergenza sociale. Abbiamo istituito un fondo contro il ""caro carrello"" per il 2023 che è destinato all'acquisto di beni alimentari di prima necessità per i cittadini che hanno un ISEE inferiore ai 15.000 euro.
Sono primi interventi a cui, state certi, ne seguiranno altri che però sottolineano l'importanza che per questo governo hanno i comuni, che ovviamente necessitano di segnali concreti. 
Penso ad esempio anche al tema della finanza locale: su questo è necessario dare maggiore stabilità ai sindaci per garantire loro di poter programmare meglio e con più efficacia i loro interventi. Penso inoltre che sia arrivato il momento di affrontare il tema della responsabilità degli amministratori locali. É assolutamente necessario, per come la vedo io, definire meglio - a partire dall'abuso d'ufficio - le norme penali che riguardano i pubblici amministratori, il cui perimetro è oggi così elastico da prestarsi a interpretazioni che sono troppo discrezionali in una pubblica amministrazione che è intrisa di vincoli burocratici, afflitta da ipertrofia amministrativa, i sindaci troppo spesso sono chiamati a interpretazioni che rendono le loro scelte rischiose e il risultato è che assistiamo al fenomeno della cosiddetta ""paura della firma"".
Qui torniamo a Peppone, perché un amministratore oggi non sa se il suo comportamento non verrà giudicato criminoso domani. La statistica la conoscete meglio di me, ed è drammatica: il 93% delle contestazioni di abuso d'ufficio si risolve con assoluzioni o archiviazioni, però dal momento dell'avviso di garanzia al momento dell'assoluzione passano anni, reputazioni e famiglie vengono distrutte perché, per una persona perbene, il processo è già una pena. 
Non possiamo lasciare i nostri amministratori in balia di norme penali così elastiche da prestarsi a interpretazioni molto arbitrarie e, peggio ancora, non possiamo arrenderci alla ""paura della firma"" perché questa paura inchioda una nazione, che invece ha bisogno disperato di correre e di liberare le sue energie. 
Dobbiamo quindi mettere i sindaci e gli amministratori nelle condizioni di poter firmare serenamente, di sapere oggi per domani se la firma costituisca o meno un reato, di avere certezze in ordine al perimetro del lecito e dell'illecito. 
Non si pretendono immunità funzionali, non si reclama impunità, si chiedono però regole certe per sapere quale sia il perimetro della legalità entro cui muoversi. Intervenire su questo fronte vuol dire, dal mio punto di vista, non salvaguardare i furbi ma tutelare gli onesti che vogliono fare il proprio dovere e dare risposta ai cittadini. 
Per questo il governo si metterà al lavoro. Vi annuncio che stiamo per modificare una serie di reati contro la pubblica amministrazione, a partire dall'abuso d'ufficio, perché vogliamo garantire regole certe, pene certe, serenità a chi voglia operare nella legalità, senza rischiare processi lunghi e disonorevoli per le persone per bene. 
Coesione, unità, sussidiarietà, solidarietà. Penso sia da questi principi che deve ripartire il processo di riforma delle nostre istituzioni, un'altra grande materia per dare più forza, efficacia e concretezza alle istituzioni. Crediamo che debbano essere più forti lo Stato ma anche le regioni e i comuni, ciascuno nel proprio ambito di competenza e di funzioni, in un'ottica di collaborazione e di cooperazione. 
É un obiettivo che può essere perseguito se ciascuno ovviamente sviluppa al meglio la propria vocazione istituzionale e cioè lo Stato garante dell'Unità della nazione e dell'uguaglianza dei cittadini, le regioni enti di legislazione e programmazione territoriale, i comuni istituzioni di prossimità con funzioni di amministrazione e di gestione dei servizi. 
Noi vogliamo dare vita a una nuova stagione di riforme che credo vada scritta in un quadro di coesione nazionale e che preveda fondamentalmente due direttrici: presidenzialismo e attuazione dell'autonomia differenziata. 
Approfitto di questa occasione per sgomberare il campo da qualche equivoco: il nostro lavoro intende muoversi nel solco della Costituzione, cioè muovendo sulla base degli articoli 116 e 117 ma anche dell'articolo 119, relativo al riequilibrio e la coesione economica e sociale. Su questo vogliamo essere chiari. I problemi e i rischi futuri, che da alcuni vengono paventati, in verità altro non sono che una fotografia della situazione esistente. Il Presidente De Caro ha detto che il percorso costruito con il federalismo fiscale nel 2009 non ha acuito le disparità ma ha consentito a tutti di fare passi in avanti e noi intendiamo muoverci esattamente in questa direzione. 
La maggiore autonomia che ciascuna regione potrà chiedere avrà come unico obiettivo quello di non creare disparità tra i cittadini e soprattutto consentire alle regioni, che già oggi sono indietro, di realizzare le riforme e le infrastrutture necessarie per migliorare l'efficienza e la qualità dei loro servizi. Questo è un duplice obiettivo che ci poniamo per dare all'Italia un sistema istituzionale che sia più adeguato a rispondere ai bisogni dei cittadini e alle esigenze del suo sistema economico, al nostro ruolo anche di fronte all'Europa e a livello internazionale. Mi auguro che in questa sfida epocale che abbiamo davanti i comuni italiani possano essere nostri alleati, in un rapporto che deve essere franco, di tutela e di difesa ciascuno del proprio ruolo, ciascuno dell'interesse dei cittadini. 
Il governo ci sarà. Sarà al vostro fianco perché l'Italia si trova in una situazione complessa però credo anche che abbia il vantaggio della forza della dedizione, del coraggio, della creatività dei suoi cittadini e di coloro che li rappresentano. Noi ce la mettiamo tutta, voi ce la mettete tutta, come sempre. Se lavoriamo insieme penso che possiamo fare un ottimo lavoro. 
Vi ringrazio, mi scuso ancora per non essere stata fisicamente presente con voi e spero al più presto di avere altre occasioni di confronto.
Grazie
",2022-11-24,https://www.governo.it/it/articolo/videocollegamento-con-lassemblea-dellanci/21401
"Intervento del Presidente Meloni all'incontro ""Non più sole - La drammatica attualità della violenza contro le donne""","Buongiorno a tutti
Ringrazio il Presidente della Camera dei Deputati Lorenzo Fontana per aver organizzato questa iniziativa in vista della Giornata internazionale per l’eliminazione della violenza contro le donne. Ovviamente mi spiace molto non poter partecipare in presenza, ma ci tenevo in ogni caso ad inviare il contributo del Governo che rappresento. 
Saluto e ringrazio le colleghe che interverranno, i relatori, tutti i parlamentari presenti.
Il 17 dicembre 1999 l’Assemblea Generale delle Nazioni Unite ha istituito questa Giornata e ha scelto di fissarne la celebrazione il 25 novembre: una data che ricorda l’assassinio di Patria, Minerva e Maria Teresa, le tre sorelle Mirabal che nel 1960 vennero seviziate e uccise dal regime del dittatore dominicano Rafael Leónidas Trujillo Molina. 
I dati delle Nazioni Unite parlano chiaro e ci dicono che, nell’arco della propria vita, una donna su tre ha subito abusi e violenza, fisica o psicologica. Donne, ragazze e bambine continuano ad essere, in molte aree del mondo, anche in situazioni di conflitto armato e di emergenze, vittime di discriminazioni, violenze, abusi e sfruttamento. 
Ogni giorno viviamo il dramma dei conflitti dove le donne e le bambine sono esposte spesso in prima linea alla brutalità crescente e alla rivalsa delle diverse fazioni. È una realtà, quella degli stupri in zone di guerra, che con l’aggressione russa all’Ucraina si è riaffacciata in tutta la sua atrocità anche qui in Europa. 
Tema che non lascia indifferente questo Governo e che sarà al centro di un incontro, organizzato dai Ministeri delle Pari opportunità e degli Esteri, per giovedì 24 novembre e che vedrà la partecipazione di autorità delle Nazioni Unite e di rappresentanti della Corte penale internazionale dell’Aja. 
Gli stupri di guerra sono un’arma vera e propria, un’arma tremenda che riduce le donne a territorio da possedere, che crea ferite insanabili, rancori che permangono nel tempo, spesso per tutta la vita. Su questo è urgente un impegno di tutta la comunità Internazionale: l’Italia partecipa a numerosi programmi delle Nazioni Unite che hanno l’obiettivo di tutelare i diritti di donne e delle bambine e assicurare giustizia alle vittime di abusi e violenze. 
Le battaglie contro le mutilazioni genitali e i matrimoni precoci e forzati hanno visto da sempre l’Italia in prima linea. Così come è fondamentale riflettere, non solo a livello internazionale ma anche in casa nostra, sul rapporto fra violenza e appartenenza ideologica, soprattutto con riferimento alle donne immigrate.
Maltrattamenti fisici, limitazioni nell’abbigliamento, divieto di andare a scuola, imposizione di matrimoni non voluti, abusi, omicidi vengono giustificati dagli autori perché ritenuti conformi alla religione o alla cultura del Paese di origine. Un assunto inaccettabile perché nessuna cultura può definirsi tale se contempla la violenza sulle donne: è un concetto che non dobbiamo aver paura di ribadire con forza. Così come dobbiamo sostenere il desiderio di libertà e le battaglie che, in alcune Nazioni, dall’Afghanistan all’Iran, le donne stanno portando avanti con coraggio e determinazione e per rivendicare il proprio ruolo nella società.
Purtroppo, anche in Italia il quadro rimane preoccupante e impone da parte delle Istituzioni la massima attenzione. Il femminicidio è il gesto finale della violenza sulle donne. È la forma estrema della violenza più brutale, e più evidente, quella fisica, che ha molti possibili modi di esercitarsi: dalle minacce alla persecuzione, dai maltrattamenti agli stupri. Le donne non sempre denunciano, perché sono ricattate dalla presenza dei figli, perché non sono autonome economicamente, perché hanno paura, perché si illudono che l’uomo cambierà, perché c’è di mezzo un rapporto affettivo, perché si credono deboli o perché si sentono sole.
È su questi ultimi due punti che noi possiamo incidere di più: far toccare con mano alle donne che non sono sole, che la società le sostiene, che crede alle loro denunce, che è in grado di fornire vero sostegno. È necessario aiutare le donne a scoprire che non sono deboli ma che sono in grado di ribellarsi, di trovare in sé stesse la forza di andare avanti, di cambiare la propria vita e quella dei figli che assistono alle violenze e ne sono direttamente vittime. È un tema, quello della violenza assistita, che non va assolutamente ignorato. Sarebbe imperdonabile farlo: studi e statistiche ci dicono, infatti, che i bambini e gli adolescenti che assistono a episodi di violenza in famiglia possono avere gravissime conseguenze sulla loro crescita e sul loro benessere. E non è difficile crederlo. Si è riscontrato, purtroppo, che bambine e adolescenti femmine tendono nell’età adulta a tollerare la violenza subita, mentre i bambini o adolescenti maschi vittime di violenza assistita hanno maggiori probabilità di diventare partner aggressivi.
Questo Governo è e sarà sempre in prima linea per combattere la violenza sulle donne e la terribile piaga del femminicidio. C’è molto lavoro da fare e intendiamo portarlo avanti a 360 gradi, incentrando il nostro impegno su tre pilastri d’azione: prevenzione, protezione e certezza della pena. Questo Esecutivo rifinanzierà i Centri Antiviolenza e le Case Rifugio; ci impegneremo per attuare la legge 53 del 2022 sulla raccolta dei dati statistici sulla violenza contro donne, che ancora necessita dei decreti attuativi e di attività tecniche. È fondamentale un quadro quanto più dettagliato possibile per costruire politiche efficaci di prevenzione e contrasto, risolvendo le criticità, monitorando il fenomeno e stimando anche la parte sommersa dei diversi tipi di violenza. 
Faciliteremo l’adozione di protocolli e migliori pratiche nei Tribunali per un’applicazione sempre più efficace della normativa sul “codice rosso”. Lavoreremo per garantire la certezza della pena, per potenziare le misure di protezione delle vittime e rafforzare il ricorso allo strumento dei braccialetti elettronici, che spesso non vengono applicati perché semplicemente non ce ne sono. Investiremo sulla formazione degli operatori - Forze dell’Ordine, magistrati, avvocati, medici, assistenti sociali, docenti e personale sanitario - e sulla cooperazione tra le diverse figure professionali per trovare le soluzioni più adeguate al singolo caso concreto e gli interventi più efficaci per proteggere gli eventuali minori coinvolti. Ci impegneremo in apposite campagne di sensibilizzazione e informazione per far conoscere alle donne gli strumenti di assistenza ai quali possono rivolgersi: dai Centri Antiviolenza e dalle Case Rifugio al numero verde 1522. Così come intendiamo rafforzare il Piano anti-tratta per un’azione più incisiva a difesa e protezione delle vittime.
È necessario, e vado verso la conclusione, combattere le nuove forme di oppressione e dominio sulle donne che nel nostro tempo si stanno sempre di più affermando. Siamo qui per superare le ingiustizie e lottare contro tutte le forme di violenza.
Io so che le donne ce la possono fare e ce la faranno. Sono certa che il coraggio, la tenacia e la volontà delle donne siano grandi risorse di cui disponiamo e che vadano valorizzate, nella società e in politica.
Siamo qui per questo. Sono qui per questo.
Grazie e buon lavoro a tutti.
 
",2022-11-22,https://www.governo.it/it/articolo/videomessaggio-del-presidente-meloni-allincontro-non-pi-sole-la-drammatica-attualit-della
"Incontro con il Segretario Generale della NATO, le dichiarazioni alla stampa del Presidente Meloni","Ringrazio il Segretario Generale Stoltenberg per questo incontro, oltre che per aver partecipato alla Conferenza sulla Sicurezza cibernetica che quest’anno si tiene a Roma in co-ospitalità tra Italia e Stati Uniti. Questa partecipazione conferma l'impegno italiano nei confronti della NATO e delle sfide comuni che l’Alleanza si trova ad affrontare in questa fase particolarmente delicata. Le dimensioni transatlantica ed europea della nostra politica estera sono entrambe fondamentali per la nostra sicurezza. 
L’Alleanza è indispensabile per la sicurezza e prosperità delle nostre Nazioni. Senza sicurezza non c’è e non ci può essere crescita per le nostre società e dobbiamo insieme difendere i valori comuni, che contraddistinguono la nostra identità occidentale. È quello che siamo impegnati a fare. Viviamo in un contesto nel quale la pace è qualcosa che non dobbiamo dare per scontata ma per cui dobbiamo lavorare e che ci impone di essere pronti a difenderci efficacemente.
Come ho già fatto in diverse occasioni, ho ribadito con chiarezza al Segretario Generale Stoltenberg che l'Italia sostiene con forza l'integrità territoriale, la sovranità e la libertà dell’Ucraina. La nostra coesione politica e il fermo impegno a sostegno dell'Ucraina sono la migliore risposta che gli alleati della NATO possano dare in termini di determinazione a rimanere uniti, a difendere la sicurezza euro-atlantica. Credo che l’Italia abbia ampiamente dimostrato la sua una posizione molto chiara al riguardo.
Il partenariato strategico NATO-Ue è essenziale per la sicurezza euro-atlantica. Sulla base di un’azione congiunta, dovremo puntare ad approfondire ed espandere la cooperazione tra le due organizzazioni, anche sul tema della difesa. Allo stesso modo ritengo sia prioritario lavorare per rafforzare l'Alleanza nel suo complesso, con un forte pilastro europeo e l'obiettivo di renderla più forte e capace di rispondere alle minacce che vengono da diverse direzioni. È importante un approccio a 360 gradi, che tenga conto anche delle sfide che vengono dal fianco meridionale. La NATO resta un’Alleanza regionale, ma dobbiamo avere un approccio globale. È fondamentale mantenere il primato tecnologico che da secoli consente all’Occidente e quindi anche alla NATO di essere protagonista.
L'Italia è ai primi posti per quanto riguarda il contributo alle operazioni e alle missioni alleate. Attualmente forniamo il Comando nelle due principali missioni NMI (in Iraq) e KFOR (in Kosovo, dove la situazione, che stiamo monitorando in queste ore, è delicata). Questo si aggiunge all'importante ruolo che abbiamo assunto lungo il fianco orientale come risposta immediata all'aggressione russa; anche per questo ringraziamo le nostre Forze Armate impegnate in queste missioni, per la credibilità che conferiscono alla nostra Nazione anche nell’ambito dell’Alleanza.
Ringrazio di nuovo il Segretario Generale Stoltenberg per essere qui. Ribadisco la volontà dell’Italia di partecipare da protagonista. Siamo una Nazione seria e leale, lo abbiamo dimostrato finora e continueremo a dimostrarlo.
Ringrazio infine il Sottosegretario Mantovano ed il Ministro degli Esteri per lo sforzo profuso per riportare in Italia Alessia Piperno.
",2022-11-10,https://www.governo.it/it/articolo/incontro-con-il-segretario-generale-nato-dichiarazioni-alla-stampa-del-presidente-meloni
"Giorno della Libertà, il videomessaggio del Presidente Giorgia Meloni","Il 9 novembre del 1989 è una data spartiacque nella storia, non solo in quella d’Europa e dell'Occidente ma in quella del mondo intero. 
L’abbattimento del muro di Berlino, oltre a rappresentare la premessa storica per la riunificazione della Germania, segna il tramonto del comunismo sovietico e, con esso, dei regimi totalitari che avevano dominato il Novecento europeo. Regimi che avevano conculcato quei valori e quei diritti fondamentali che sono diventati un patrimonio comune delle democrazie occidentali e che spesso oggi, erroneamente, tendiamo a dare per scontati. 
La forza e la solidità delle nostre democrazie è stata resa possibile proprio dalla fine di quei totalitarismi e dal sacrificio di tutte quelle persone che hanno lottato e combattuto, permettendoci di vivere in un mondo libero. 
È grazie all'esempio di giovani come Jan Palach, che diedero la vita per la libertà del proprio popolo, che oggi l'Europa non vive più sotto il giogo della dittatura. È grazie all’opera spirituale, politica e diplomatica di un santo e di uno statista come Giovanni Paolo II che diceva che l’Europa deve respirare con due polmoni, quello occidentale e quello orientale. È grazie alla folla che premeva sulle guardie di frontiera della Repubblica Democratica Tedesca affinché aprissero i varchi verso ovest e pochi minuti dopo danzava festante sulle rovine di quel muro che abbiamo potuto riabbracciare nel comune ideale europeo decine di milioni di nostri fratelli. 
Proprio per ricordare quegli eventi del 1989, con la legge n. 61 del 15 aprile 2005, la Repubblica italiana ha dichiarato il 9 novembre «Giorno della libertà», come ricorrenza dell’abbattimento del muro di Berlino, evento simbolo per la liberazione di Nazioni oppresse e auspicio di democrazia per le popolazioni tuttora oppresse dal totalitarismo. 
La libertà è il principale valore su cui si basa la nostra democrazia, anticorpo contro ogni tentazione totalitaria. Nel celebrarla, la legge condanna non soltanto i regimi del passato ma anche il rischio di insorgenza di nuove forme di repressione della libertà. 
È una lotta per la libertà quella che sta portando avanti il popolo ucraino per difendere la propria Nazione da una brutale aggressione, così come il rispetto della libertà di ciascun popolo è il fondamento della pace internazionale. 
La libertà è un valore fondante della nostra identità italiana, europea e occidentale, che non solo non possiamo dimenticare ma che è nostro compito e dovere celebrare ogni giorno, a partire dalla ricorrenza del 9 novembre. 
È con questo spirito che la legge istitutiva del «Giorno della libertà» prevede che vengano organizzate cerimonie commemorative e momenti di approfondimento nelle scuole, che illustrino il valore della democrazia e della libertà evidenziando gli effetti nefasti dei totalitarismi passati e presenti. 
Un grande filosofo liberale italiano, Benedetto Croce, di cui tra pochi giorni ricorrono i settant’anni dalla scomparsa, che dedicò la sua vita all’amore e allo studio proprio della libertà, disse: “C'è chi mette in dubbio il futuro dell'ideale della libertà. Noi rispondiamo che essa ha più che un futuro: possiede l'eternità”.
Ecco, celebrare il valore della libertà significa non soltanto coltivare la memoria storica di chi è caduto per conquistarla, ma anche spendersi ogni giorno per la sua eternità.
",2022-11-09,https://www.governo.it/it/articolo/giorno-della-libert-il-videomessaggio-del-presidente-giorgia-meloni/20957
Intervento del Presidente Meloni al Vertice dei Capi di Stato e di Governo COP27,"A seguire la traduzione di cortesia in italiano.
***
President El-Sisi, 
Mr. Secretary General, 
Dear Colleagues, 
We are at a decisive moment in the fight against climate change. 
Over the last few months, we have experienced its dramatic effects throughout Europe, in Pakistan, in the Horn of Africa and in many other regions of the planet. 
We are all called upon to make deeper and faster efforts to protect our planet, our common home. 
In doing so, we will have to keep people at the heart, and transform accordingly, combining environmental, economic and social sustainability. 
Despite a very complex international scenario, already affected by the pandemic and further disrupted by the Russian aggression against Ukraine, Italy remains strongly committed to pursuing its decarbonization pathway, in full compliance with the goals of the Paris Agreement. 
We want to develop our energy diversification strategy in close collaboration with several African countries, with whom we have enhanced our cooperation on energy security, renewables and youth education. This will stimulate green growth, job creation and the development of sustainable value chains. 
In the EU, we plan to reduce net greenhouse gas emissions by at least 55% by 2030, and to achieve climate neutrality by 2050 at the latest. 
In this perspective, Italy has recently strengthened its renewable power installed capacity and will accelerate this trend in line with the objectives of REPowerEU. 
We intend to pursue a just transition to support the affected communities and leave no one behind. 
Last year, the Italian G20 Presidency reached concrete results that paved the way for the agreements in Glasgow. As partner of the United Kingdom for COP26, we promoted the “Youth4Climate” event, in order to involve young generations in the decision-making processes on climate change.
Italy has also significantly increased its contribution to climate finance. 
We have almost tripled our financial commitment to 1.4 billion dollars for the next five years, including 840 million euro through the new “Italian Climate Fund”.
This is the first Italian investment platform specifically dedicated to the deployment of clean technologies and to adaptation to climate change in developing countries.
We remain committed to deliver on the 100 billion dollar pledge to support developing countries through 2025 and to define an ambitious and sustainable target thereafter. 
To do so, we must bring together governments, private investors and Multilateral Development Banks to co-share investments and risks, to accelerate a just energy transition.
Italy is proud to be part of the Just Energy Transition Partnerships, an ambitious G7 initiative that will provide substantial financial resources and technical assistance to partner countries.
Recent climate disasters, especially hydrogeological disruption to our territory, show that mitigation and adaptation are two sides of the same coin.
Italy is therefore balancing its financial support to both priorities. In 2020, 56% of our overall climate finance was devoted to adaptation measures, while the remaining 44% went towards mitigation.
Fighting climate change is a common endeavor, which requires the full engagement of all countries and pragmatic cooperation among all major global actors.
Unfortunately, we have to admit that this is not happening. 
We cannot hide the fact that the nations that are most committed to these goals risk paying a price to the advantage of those that, today, are mostly responsible for CO2 emissions on the planet. This is paradoxical, and measures are needed to redress these imbalances.
Our efforts, otherwise, will be vain and the very outcome of events such as the one we are attending today risks not to produce the results that history expects from all of us.
As leaders, we owe this to our future generations, since our commitment to protect the environment as part of our identity is the most vivid example of the alliance between those who are here, those who were here and those who will come after us.
Italy will provide its fair share.
Thank you.
***
Presidente Al Sisi, 
Sig. Secretary General, 
Cari colleghi e colleghe,
siamo in un momento decisivo nella lotta ai cambiamenti climatici. 
Negli ultimi mesi ne abbiamo sperimentato i drammatici effetti in tutta l’Europa, in Pakistan, nel Corno d'Africa e in molte altre regioni del pianeta.
Siamo tutti chiamati a compiere sforzi più profondi e più rapidi per proteggere il nostro pianeta, la nostra casa comune.
Nel farlo, dovremo tenere le persone al centro e trasformarci di conseguenza, unendo la sostenibilità ambientale a quella economica e sociale.
Nonostante lo scenario internazionale sia molto complesso, già colpito dalla pandemia e ulteriormente perturbato dall'aggressione russa contro l’Ucraina, l'Italia rimane fortemente impegnata a perseguire il proprio percorso di decarbonizzazione, nel pieno rispetto degli obiettivi dell'Accordo di Parigi.
Vogliamo sviluppare la nostra strategia di diversificazione energetica in stretta collaborazione con diversi Paesi africani, con i quali abbiamo rafforzato la nostra cooperazione per quanto riguarda la sicurezza energetica, le energie rinnovabili e la formazione dei giovani. Ciò stimolerà la crescita verde, la creazione di posti di lavoro e lo sviluppo di catene di valore sostenibili.
Nell’Ue, prevediamo di ridurre le emissioni nette di gas serra di almeno il 55% entro il 2030 e di raggiungere la neutralità climatica al più tardi entro il 2050.
In questa prospettiva, l'Italia ha recentemente rafforzato la propria capacità installata di energia rinnovabile ed accelererà questa tendenza in linea con gli obiettivi di REPowerEU.
Intendiamo perseguire una giusta transizione per dare sostegno alle comunità colpite e per non lasciare indietro nessuno. 
L’anno scorso, la Presidenza italiana del G20 ha raggiunto risultati concreti che hanno aperto la strada agli accordi di Glasgow. Come partner del Regno Unito per la COP26, abbiamo promosso l’evento “Youth4Climate”, al fine di coinvolgere le giovani generazioni nei processi decisionali sui cambiamenti climatici.
L’Italia ha anche aumentato in modo significativo il suo contributo ai finanziamenti per il clima.
Abbiamo quasi triplicato il nostro impegno finanziario a 1,4 miliardi di dollari per i prossimi cinque anni, di cui 840 milioni di euro attraverso il nuovo ""Fondo italiano per il Clima"".
Si tratta della prima piattaforma di investimento italiana specificamente dedicata all’impiego di tecnologie pulite e all'adattamento ai cambiamenti climatici nei Paesi in via di sviluppo.
Rimaniamo impegnati a mantenere la promessa di 100 miliardi di dollari per sostenere i Paesi in via di sviluppo fino al 2025 e a definire un obiettivo ambizioso e sostenibile per il periodo successivo.
Per farlo, dobbiamo riunire governi, investitori privati e le banche multilaterali di sviluppo per condividere gli investimenti e i rischi, al fine di accelerare una giusta transizione energetica.
L'Italia è orgogliosa di far parte delle “Just Energy Transition Partnerships”, l'ambiziosa iniziativa del G7 che fornirà ingenti risorse finanziarie e assistenza tecnica ai Paesi partner.
I recenti disastri climatici, in particolare il dissesto idrogeologico nel nostro territorio, dimostrano che mitigazione e adattamento sono due facce della stessa medaglia.
L'Italia sta quindi ripartendo il suo sostegno finanziario su entrambe le priorità. Nel 2020, il 56% dei nostri finanziamenti complessivi per il clima è stato destinato alle misure di adattamento, mentre il restante 44% è stato destinato alla mitigazione.
La lotta ai cambiamenti climatici è uno sforzo comune che richiede il pieno impegno di tutti i Paesi ed una cooperazione pragmatica tra tutti i principali attori globali.
Purtroppo, dobbiamo ammettere che questo non sta accadendo.
Non possiamo nascondere il fatto che le nazioni che sono più impegnate a raggiungere questi obiettivi rischiano di pagare un prezzo a vantaggio di quelle che, oggi, sono le maggiori responsabili delle emissioni di CO2 sul pianeta. Questo è paradossale e sono necessarie misure per correggere questi squilibri.
Altrimenti i nostri sforzi saranno vani e l'esito stesso di eventi come quello a cui stiamo partecipando oggi rischia di non produrre i risultati che la storia si aspetta da tutti noi.
Come leader, lo dobbiamo alle nostre generazioni future, poiché il nostro impegno a proteggere l'ambiente come parte della nostra identità è l'esempio più vivo dell'alleanza tra chi c’è, chi c'è stato e chi verrà dopo di noi.
L’Italia farà la sua parte.
Grazie.
[Traduzione di cortesia]
 
",2022-11-07,https://www.governo.it/it/articolo/intervento-del-presidente-meloni-al-vertice-dei-capi-di-stato-e-di-governo-cop27/20927
Le dichiarazioni programmatiche del Governo Meloni,"Signor Presidente, onorevoli colleghi,
io sono intervenuta molte volte in quest’Aula, da deputato, da Vicepresidente della Camera, da Ministro della Gioventù; eppure, la solennità è tale che credo di non essere mai riuscita a intervenire senza che in me ci fosse un sentimento di emozione e di profondo rispetto. Vale ovviamente a maggior ragione oggi che mi rivolgo a voi in qualità di Presidente del Consiglio dei Ministri per chiedervi di esprimervi sulla fiducia a un Governo da me guidato. Una grande responsabilità per chi quella fiducia deve ottenerla e meritarsela e una grande responsabilità per chi quella fiducia deve concederla o negarla. Sono i momenti fondamentali della nostra democrazia, ai quali non dobbiamo mai assuefarci. Per questo io voglio ringraziare, da subito, chi si esprimerà in quest’Aula secondo le proprie convinzioni, qualsiasi sia la scelta che farà.
Un ringraziamento sincero va al Presidente della Repubblica, Sergio Mattarella che, nel dare seguito all’indicazione chiaramente espressa dagli italiani lo scorso 25 settembre, non ha voluto farmi mancare i suoi preziosi consigli. Un ringraziamento va, ovviamente, ai partiti della coalizione di Governo, ai miei Fratelli d’Italia, alla Lega, a Forza Italia, a Noi Moderati e ai loro leader, a quel centrodestra che, dopo essersi affermato nelle urne, ha dato vita a questo Governo in uno dei lassi di tempo più brevi della storia repubblicana e io credo che questo sia il segno più tangibile di una coesione che, alla prova dei fatti, riesce sempre a superare le differenti sensibilità, nel nome di un interesse più alto. La celerità di questi giorni per noi era un fatto naturale, ma era anche doverosa, perché la condizione difficilissima nella quale l’Italia si trova non consente di titubare o di perdere tempo, e noi non intendiamo farlo. E voglio per questo ringraziare anche il mio predecessore, il Presidente Mario Draghi, che, tanto a livello nazionale quanto a livello internazionale, ha, in queste settimane, offerto tutta la sua disponibilità affinché vi fosse un passaggio di consegne veloce e sereno con il nuovo Governo, ovviamente, anche se, per ironia della sorte, quel Governo era guidato dal presidente dell’unico partito di opposizione all’Esecutivo da lui presieduto. Si è molto ricamato su questo aspetto, ma io voglio dirvi che credo non ci sia nulla di strano. Così dovrebbe essere sempre, così è nelle grandi democrazie.
E, tra i tanti pesi che sento gravare sulle mie spalle oggi, non può non esserci anche quello di essere la prima donna a capo del Governo in questa Nazione. Quando mi soffermo sulla portata di questo fatto, mi ritrovo inevitabilmente a pensare alla responsabilità che ho nei confronti di tutte quelle donne che in questo momento affrontano difficoltà grandi e ingiuste per affermare il proprio talento o, più banalmente, il diritto a vedere apprezzati i loro sacrifici quotidiani. Ma penso anche, con riverenza, a coloro che hanno costruito, con le assi del loro esempio, la scala che oggi consente a me di salire e di rompere il pesante tetto di cristallo che sta sulle nostre teste. Donne che hanno osato, per impeto, per ragione, o per amore. Come Cristina (Trivulzio di Belgioioso), elegante organizzatrice di salotti e barricate. O come Rosalie (Montmasson), testarda al punto da partire con i Mille che fecero l’Italia. Come Alfonsina (Strada) che pedalò forte contro il vento del pregiudizio. Come Maria (Montessori) o Grazia (Deledda) che con il loro esempio spalancarono i cancelli dell’istruzione alle bambine di tutto il Paese. E poi Tina (Anselmi), Nilde (Jotti), Rita (Levi Montalcini), Oriana (Fallaci), Ilaria (Alpi), Mariagrazia (Cutuli), Fabiola (Giannotti), Marta (Cartabia), Elisabetta (Casellati), Samantha (Cristoforetti), Chiara (Corbella Petrillo). Grazie! Grazie per aver dimostrato il valore delle donne italiane, come spero di riuscire a fare ora anche io.
Ma il mio ringraziamento, il più sentito, va ovviamente al popolo italiano, a chi ha deciso di non mancare all’appuntamento elettorale e ha espresso il proprio voto, consentendo la piena realizzazione del percorso democratico, che vuole nel popolo, e solo nel popolo, il titolare della sovranità, con il rammarico, però, per i moltissimi che hanno rinunciato all’esercizio di questo dovere civico, sancito nella Costituzione, cittadini che reputano sempre più spesso inutile il loro voto, perché dicono: “Tanto poi decide qualcun altro, tanto poi si decide nei palazzi o nei circoli esclusivi”. Purtroppo spesso è stato così negli ultimi 11 anni, con un susseguirsi di maggioranze di Governo pienamente legittime sul piano costituzionale, ma drammaticamente distanti dalle indicazioni degli elettori.
Noi, oggi, interrompiamo questa grande anomalia italiana, dando vita a un Governo politico, pienamente rappresentativo della volontà popolare. E intendiamo farlo assumendoci pienamente i diritti e i doveri che competono a chi vince le elezioni: essere maggioranza parlamentare e compagine di Governo per 5 anni, facendolo al meglio delle nostre possibilità, anteponendo sempre l’interesse della Nazione a quello di parte e di partito. Non useremo il voto di milioni di italiani per sostituire un sistema di potere con un altro distinto e contrapposto.
Quello che noi vogliamo fare è liberare le migliori energie di questa Nazione e garantire agli italiani, a tutti gli italiani, un futuro di maggiore libertà, giustizia, benessere e sicurezza. E se per farlo dovremo scontentare alcuni potentati o fare scelte che potrebbero non essere comprese nell’immediato da alcuni cittadini, non ci tireremo indietro, perché il coraggio di certo non ci difetta.
Ci siamo presentati in campagna elettorale con un programma quadro di Governo della coalizione e con programmi più articolati dei singoli partiti. Gli elettori hanno scelto il centrodestra e, all’interno della coalizione, hanno premiato maggiormente determinate proposte rispetto ad altre. Manterremo quegli impegni, perché il vincolo tra rappresentante e rappresentato è l’essenza stessa della democrazia. So bene che ad alcuni osservatori e alle forze politiche di opposizione non piaceranno molte delle nostre proposte, ma io non intendo assecondare quella deriva secondo la quale la democrazia appartiene ad alcuni più che ad altri e che un esito elettorale sgradito non vada accettato e ne vada, anzi, impedita la realizzazione, con qualsiasi mezzo. Negli ultimi giorni sono stati in parecchi, anche fuori dai nostri confini nazionali, a dire di voler vigilare sul nuovo Governo. Direi che possono spendere meglio il loro tempo. In quest’Aula e nel nostro Parlamento ci sono valide e battagliere forze di opposizione, più che capaci di far sentire la propria voce, senza - mi auguro - alcun soccorso esterno.
Voglio sperare che quelle forze convengano con me sul fatto che chi dall’estero dice di voler vigilare sull’Italia non manca di rispetto a me o a questo Governo: manca di rispetto al popolo italiano, che non ha lezioni da prendere.
L’Italia è a pieno titolo parte dell’Occidente e del suo sistema di alleanze, Stato fondatore dell’Unione europea, dell’Eurozona e dell’Alleanza atlantica, membro del G7 e, ancor prima di tutto questo, culla, insieme alla Grecia, della civiltà occidentale e del suo sistema di valori, fondato su libertà, uguaglianza e democrazia, frutti preziosi che scaturiscono dalle radici classiche e giudaico-cristiane dell’Europa. Noi siamo gli eredi di San Benedetto, un italiano, patrono principale dell’intera Europa.
L’Europa. Permettetemi, parlando di Europa, innanzitutto di ringraziare i vertici delle istituzioni comunitarie, il Presidente del Consiglio europeo, Charles Michel, la Presidente della Commissione, Ursula von der Leyen, la Presidente del Parlamento europeo, Roberta Metsola, il Presidente di turno del Consiglio, il mio amico Petr Fiala e, con loro, i tanti Capi di Stato e di Governo che, in queste ore, mi hanno augurato buon lavoro. Ovviamente, non mi sfugge la curiosità e l’interesse per la postura che il Governo terrà verso le istituzioni europee o, ancora meglio, vorrei dire dentro le istituzioni europee, perché quello è il luogo in cui l’Italia farà sentire forte la sua voce, come si conviene a una grande Nazione fondatrice. Non per frenare o sabotare l’integrazione europea, come a volte ho sentito dire, anche in queste settimane, ma per contribuire a indirizzarla verso una maggiore efficacia nella risposta alle crisi e alle minacce esterne e verso un approccio più vicino ai cittadini e alle imprese.
Noi, per intenderci, non concepiamo l’Unione europea come un circolo elitario, con soci di serie A e soci di serie B o, peggio, come una società per azioni e diretta da un consiglio d’amministrazione, con il solo compito di tenere i conti in ordine. L’Unione europea per noi è la casa comune dei popoli europei e, come tale, deve essere in grado di fronteggiare le grandi sfide della nostra epoca, a partire da quelle che gli Stati membri difficilmente possono affrontare da soli. Penso agli accordi commerciali certo, ma anche all’approvvigionamento di materie prime e di energia, alle politiche migratorie, alle scelte geopolitiche, alla lotta al terrorismo, grandi sfide di fronte alle quali non sempre l’Unione europea si è fatta trovare pronta.
Perché, colleghi, come è stato possibile che un’integrazione che nasceva nel 1950, 70 anni orsono, come Comunità economica del carbone e dell’acciaio, a 70 anni di distanza si ritrovi, dopo aver allargato a dismisura le sue sfere di competenza, a essere maggiormente esposta proprio in tema di approvvigionamento energetico e di materie prime?
Chi si pone questi interrogativi non è un nemico o un eretico, ma un pragmatico, che non teme di dire quando qualcosa non funziona come potrebbe. Serve un’integrazione più efficace nell’affrontare le grandi sfide, nel rispetto di quel motto fondativo che recita: “Uniti nella diversità”, perché è questa la grande peculiarità europea, Nazioni con storie millenarie, capaci di unirsi portando ciascuna la propria identità come valore aggiunto. Una casa comune europea vuol dire certamente regole condivise anche in ambito economico-finanziario. Questo Governo rispetterà le regole attualmente in vigore e, nel contempo, offrirà il suo contributo per cambiare quelle che non hanno funzionato, a partire dal dibattito in corso sulla riforma del Patto di stabilità e crescita.
Per la sua forza e la sua storia, l’Italia ha il dovere, prima ancora che il diritto, di stare a testa alta in questi consessi internazionali, con spirito costruttivo, ma senza subalternità o complessi di inferiorità, come troppo spesso ci è parso che accadesse in passato, coniugando l’affermazione del proprio interesse nazionale con la consapevolezza di un destino comune europeo e occidentale.
L’Alleanza atlantica garantisce alle nostre democrazie un quadro di pace e sicurezza che troppo spesso diamo per scontato; è dovere dell’Italia contribuirvi pienamente, perché, ci piaccia o no, la libertà ha un costo e quel costo, per uno Stato, è la capacità che ha di difendersi e l’affidabilità che dimostra nel quadro delle alleanze di cui fa parte. L’Italia, negli anni, ha saputo dimostrarla, a partire dalle tante missioni internazionali delle quali siamo stati protagonisti, e voglio per questo ringraziare le donne e gli uomini delle nostre Forze armate per aver tenuto alto il prestigio dell’Italia nei contesti più difficili, anche a costo della propria vita: la Patria vi sarà sempre riconoscente!
L’Italia continuerà a essere partner affidabile in seno all’Alleanza atlantica, a partire dal sostegno al valoroso popolo ucraino che si oppone all’invasione della Federazione russa, non soltanto perché non possiamo accettare la guerra di aggressione e la violazione dell’integrità territoriale di una Nazione sovrana, ma anche perché è il modo migliore di difendere il nostro interesse nazionale. Soltanto un’Italia che rispetta gli impegni può avere l’autorevolezza per chiedere, a livello europeo e occidentale, ad esempio, che gli oneri della crisi internazionale siano suddivisi in modo più equilibrato ed è quello che intendiamo fare, a partire dalla questione energetica. 
La guerra ha aggravato la situazione già molto difficile causata dagli aumenti del costo dell’energia e dei carburanti, costi insostenibili per molte imprese che potrebbero essere costrette a chiudere e a licenziare i propri lavoratori e per milioni di famiglie che già oggi non sono più in grado di fare fronte al rincaro delle bollette. Ma sbaglia chi crede che sia possibile barattare la libertà dell’Ucraina con la nostra tranquillità. Cedere al ricatto di Putin sull’energia non risolverebbe il problema, lo aggraverebbe, aprendo la strada a ulteriori pretese e ricatti, con futuri aumenti dell’energia ancora maggiori di quelli che abbiamo conosciuto in questi mesi. I segnali arrivati dall’ultimo Consiglio europeo rappresentano un passo avanti raggiunto anche grazie all’impegno del mio predecessore e del Ministro Cingolani, ma sono ancora insufficienti. L’assenza ancora oggi di una risposta comune lascia, come unico spazio, quello delle misure dei singoli Governi nazionali che rischiano di minare il mercato interno e la competitività delle nostre imprese. 
Sul fronte dei prezzi, se, da un lato, è vero che il solo aver discusso di misure di contenimento ha frenato momentaneamente la speculazione, dall’altro, è evidente che, se non si darà rapidamente seguito agli annunci con meccanismi concreti, la speculazione ripartirà. Anche per questo sarà necessario mantenere e rafforzare le misure nazionali a supporto di famiglie e imprese, sia sul versante delle bollette, sia su quello del carburante, un impegno finanziario imponente che drenerà gran parte delle risorse reperibili e ci costringerà a rinviare altri provvedimenti che avremmo voluto avviare già nella prossima legge di bilancio. Ma la nostra priorità oggi deve essere mettere un argine al caro energia e accelerare, in ogni modo, la diversificazione delle fonti di approvvigionamento e la produzione nazionale, perché voglio credere che dal dramma della crisi energetica possa emergere, per paradosso, anche un’occasione per l’Italia. I nostri mari possiedono giacimenti di gas che abbiamo il dovere di sfruttare appieno e la nostra Nazione, in particolare il Mezzogiorno, è il paradiso delle rinnovabili, con il suo sole, il vento, il calore della terra, le maree, i fiumi, un patrimonio di energia verde troppo spesso bloccato da burocrazia e veti incomprensibili. Insomma sono convinta che l’Italia, con un po’ di coraggio e di spirito pratico, potrebbe uscire da questa crisi più forte e autonoma di prima.
Oltre al caro energia, le famiglie italiane si ritrovano a dover fronteggiare un livello di inflazione che ha raggiunto l’11,1 per cento su base annua e ne sta erodendo inesorabilmente il potere d’acquisto, nonostante una parte di questi aumenti sia stata assorbita dalle aziende. È indispensabile intervenire con misure volte ad accrescere il reddito disponibile delle famiglie, partendo dalla riduzione delle imposte sui premi di produttività, dall’innalzamento ulteriore della soglia di esenzione dei cosiddetti fringe benefit, dal potenziamento del welfare aziendale, riuscire ad allargare la platea dei beni primari che godono dell’IVA ridotta al 5 per cento. Misure concrete che affronteremo anche con la prossima legge di bilancio, sulla quale siamo già al lavoro. 
Il contesto nel quale si troverà ad agire il Governo è un contesto molto complicato, forse il più difficile dal secondo dopoguerra ad oggi. Le tensioni geopolitiche e la crisi energetica frenano la speranza di una ripresa economica post-pandemia. Le previsioni macroeconomiche per il 2023 indicano un marcato rallentamento dell’economia italiana, europea e mondiale, in un clima per di più di assoluta incertezza. La Banca centrale europea, nel mese di settembre, ha rivisto le previsioni di crescita 2023 per l’area euro, con un taglio di ben 1,2 punti percentuali rispetto alle previsioni del mese di giugno, prevedendo una crescita di appena lo 0,9 per cento. Rallentamento e revisioni al ribasso che riguardano anche ovviamente l’andamento dell’economia italiana per il prossimo anno. Nell’ultima nota di aggiornamento al DEF, la previsione di crescita del PIL per il 2023 si ferma allo 0,6 per cento, esattamente un quarto del 2,4 per cento previsto nel Documento di economia e finanza di aprile e le previsioni del MEF sono addirittura ottimistiche rispetto a quelle più recenti del Fondo Monetario Internazionale, secondo le quali per l’economia italiana il 2023 sarà un anno di recessione: meno 0,2 per cento, il peggior risultato tra le principali economie mondiali dopo quello della Germania. E non si tratta, purtroppo, di una congiuntura isolata, i dati sono chiari. Negli ultimi vent’anni l’Italia è cresciuta complessivamente del 4 per cento, mentre Francia e Germania di più del 20 per cento; negli ultimi dieci anni la nostra Nazione si è collocata negli ultimi posti in Europa per crescita economica e occupazionale, con la sola eccezione del rimbalzo registrato dopo il crollo del PIL nel 2020. Non a caso dieci anni durante i quali si sono succeduti Governi deboli, eterogenei, senza un chiaro mandato popolare, incapaci di risolvere le carenze strutturali di cui soffrono l’Italia e la sua economia e di porre le basi per una crescita sostenuta e duratura.
Crescita bassa o nulla, quindi, accompagnata dall’impennata dell’inflazione che ha superato il 9 per cento nell’area euro e ha indotto la Banca centrale europea, al pari di altre banche centrali, per la prima volta dopo undici anni, a rialzare i tassi di interesse. Una decisione da molti reputata azzardata e che rischia di ripercuotersi sul credito bancario a famiglie e imprese e che si somma a quella già assunta dalla stessa Banca centrale di porre fine a partire dal 1° luglio 2022 al programma di acquisto di titoli a reddito fisso sul mercato aperto, creando una difficoltà aggiuntiva a quegli Stati membri che, come il nostro, hanno un elevato debito pubblico. Siamo dunque nel pieno di una tempesta. La nostra imbarcazione ha subito diversi danni e gli italiani hanno affidato a noi il compito di condurre la nave in porto in questa difficilissima traversata. Eravamo consapevoli di quello che ci aspettava, come lo sono tutte le altre forze politiche, anche quelle che, governando negli ultimi dieci anni, hanno portato - perché questo dicono i numeri - un peggioramento dei principali fondamentali macroeconomici, e oggi diranno ovviamente che hanno le ricette risolutive e sono pronte a imputare al nuovo Governo le difficoltà che l’Italia affronta. Eravamo consapevoli del macigno che ci stavamo caricando sulle spalle. Ci siamo battuti lo stesso per assumerci questa responsabilità perché, in primo luogo, non siamo persone abituate a scappare e, in secondo luogo, perché la nostra imbarcazione, l’Italia, con tutte le sue ammaccature, rimane “la nave più bella del mondo”, per citare la celebre espressione che usò la portaerei americana Independence quando incontrò la nave scuola Amerigo Vespucci. Un’imbarcazione solida alla quale nessuna meta è preclusa se decide di riprendere il viaggio. Allora noi siamo qui per tentare di ricucire le vele strappate, fissare le assi dello scafo, superare le onde che si infrangono su di noi, con la bussola delle nostre convinzioni a indicarci la rotta verso la meta prescelta e con un equipaggio che è capace di svolgere al meglio i propri compiti. 
Ci è stato chiesto come intendiamo tranquillizzare gli investitori a fronte di un debito al 145 per cento del PIL, secondo in Europa soltanto a quello della Grecia. Potremmo rispondere citando alcuni fondamentali della nostra economia che rimangono solidi nonostante tutto: siamo tra le poche Nazioni europee in costante avanzo primario, vale a dire lo Stato spende meno di quanto incassa, al netto degli interessi sul debito; il risparmio privato delle famiglie italiane ha superato la soglia dei 5 mila miliardi di euro e in un clima di fiducia potrebbe sostenere gli investimenti nell’economia reale. Ma, ancor più di questi dati, già significativi, sono importanti le potenzialità ancora inespresse che ha l’Italia. Mi sento di dire che, se questo Governo riuscisse a fare ciò che ha in mente, scommettere sull’Italia potrebbe essere non solo un investimento sicuro, ma forse addirittura un buon affare, perché l’orizzonte al quale vogliamo guardare non è il prossimo anno o la prossima scadenza elettorale. Quello che ci interessa è come sarà l’Italia tra dieci anni, e sono pronta a fare quello che va fatto, a costo di non essere compresa, a costo perfino di non venire rieletta, per essere certa di avere reso, con il mio e il nostro lavoro, il futuro di questa Nazione più agevole. 
La strada per ridurre il debito non è la cieca austerità imposta negli anni passati e non sono neppure gli avventurismi finanziari più o meno creativi. La strada maestra, l’unica possibile, è la crescita economica, duratura e strutturale.
E per conseguirla siamo naturalmente aperti a favorire gli investimenti esteri: se, da un lato, contrasteremo logiche predatorie che mettano a rischio le produzioni strategiche nazionali, dall’altro, saremo aperti ad accogliere e stimolare quelle imprese straniere che sceglieranno di investire in Italia, portando sviluppo, occupazione e know-how, in una logica di benefìci reciproci.
In questo contesto si inserisce il Piano nazionale di ripresa e resilienza. Fondi raccolti con l’emissione di debito comune europeo per fronteggiare crisi di portata globale. Una proposta avanzata a suo tempo dal Governo di centrodestra, con l’allora Ministro Giulio Tremonti, per anni avversata, talvolta derisa, poi attuata. Il PNRR è un’opportunità straordinaria di ammodernare l’Italia: abbiamo tutti il dovere di sfruttarla al meglio. La sfida è complessa a causa dei limiti strutturali e burocratici che da sempre rendono difficoltoso per l’Italia riuscire ad utilizzare interamente persino i fondi europei della programmazione ordinaria. Basti pensare che la Nota di aggiornamento al DEF 2022 ha ridotto la spesa pubblica attivata dal PNRR a 15 miliardi rispetto ai 29,4 previsti nel DEF dell’aprile scorso. Il rispetto delle scadenze future richiederà ancor più attenzione, considerato che finora si sono per lo più rendicontate opere già avviate in passato, cosa che non si potrà continuare a fare nei prossimi anni. Spenderemo al meglio i 68,9 miliardi a fondo perduto e i 122,6 miliardi concessi a prestito all’Italia dal Next Generation EU, senza ritardi e senza sprechi, concordando con la Commissione europea gli aggiustamenti necessari per ottimizzare la spesa, alla luce soprattutto del rincaro dei prezzi delle materie prime e della crisi energetica, perché queste materie si affrontano con un approccio pragmatico e non con un approccio ideologico. 
Il PNRR non si deve intendere soltanto come un grande piano di spesa pubblica, ma come l’opportunità di compiere una vera svolta culturale. Archiviare finalmente la logica dei bonus, per alcuni, utili spesso soprattutto alle campagne elettorali, in favore di investimenti di medio termine destinati al benessere dell’intera comunità nazionale. Rimuovere tutti gli ostacoli che frenano la crescita economica e che da troppo tempo ci siamo rassegnati a considerare mali endemici dell’Italia, ma non lo sono. 
Uno di questi è certamente l’instabilità politica. Negli ultimi venti anni l’Italia ha avuto, in media, un Governo ogni due anni, cambiando spesso anche la maggioranza di riferimento. È la ragione per la quale i provvedimenti che garantivano sicuro e immediato consenso hanno sempre avuto la meglio sulle scelte strategiche. È la ragione per la quale le burocrazie sono spesso diventate intoccabili e impermeabili al merito. È la ragione per la quale la capacità negoziale dell’Italia nei consessi internazionali è stata debole. Ed è la ragione per la quale gli investimenti stranieri, che mal sopportano la mutevolezza dei Governi, sono stati scoraggiati. È la ragione per la quale siamo fermamente convinti del fatto che l’Italia abbia bisogno di una riforma costituzionale in senso presidenziale, che garantisca stabilità e restituisca centralità alla sovranità popolare. Una riforma che consenta all’Italia di passare da una “democrazia interloquente” a una “democrazia decidente”.
Vogliamo partire dall’ipotesi di un semipresidenzialismo sul modello francese, che in passato aveva ottenuto un ampio gradimento anche da parte del centrosinistra, ma rimaniamo aperti anche ad altre soluzioni. 
Vogliamo confrontarci su questo con tutte le forze politiche presenti in Parlamento, per arrivare alla riforma migliore e più condivisa possibile. Ma sia chiaro che non rinunceremo a riformare l’Italia, se ci trovassimo di fronte opposizioni pregiudiziali. In questo caso, noi ci muoveremo secondo il mandato che ci è stato conferito su questo tema dagli italiani: dare all’Italia un sistema istituzionale nel quale chi vince governa per cinque anni e alla fine viene giudicato dagli elettori per quello che è riuscito a fare.
Parallelamente alla riforma presidenziale, intendiamo dare seguito al processo virtuoso di autonomia differenziata già avviato da diverse regioni italiane secondo il dettato costituzionale e in attuazione dei principi di sussidiarietà e solidarietà, in un quadro di coesione nazionale. Per la provincia di Bolzano tratteremo del ripristino degli standard di autonomia che nel 1992 hanno portato al rilascio della quietanza liberatoria ONU. È nostra intenzione completare il processo per dare a Roma Capitale i poteri e le risorse che competono a una grande capitale europea e dare nuova centralità ai nostri comuni. Perché ogni campanile, ogni borgo è un pezzo della nostra identità da difendere. Penso in particolare a quelli che si trovano nelle aree interne, nelle zone montane e nelle terre alte, che hanno bisogno di uno Stato alleato per favorire la residenzialità e combattere lo spopolamento. 
Sono convinta che questa svolta che abbiamo in mente sia anche l’occasione migliore per tornare a porre al centro dell’agenda Italia la questione meridionale. Il Sud non più visto come un problema, ma come un’occasione di sviluppo per tutta la Nazione. 
Lavoreremo sodo per colmare un divario infrastrutturale inaccettabile, eliminare le disparità, creare occupazione, garantire la sicurezza sociale e migliorare la qualità della vita. Dobbiamo riuscire a porre fine a quella beffa per cui il Sud esporta manodopera, intelligenze e capitali che sono invece fondamentali proprio in quelle regioni dalle quali vanno via. Non è un obiettivo facile, ovviamente, ma il nostro impegno su questo sarà totale. 
E se le infrastrutture al Sud non sono più rinviabili, anche nel resto d’Italia è necessario realizzarne di nuove, per potenziare i collegamenti di persone e merci, ma anche di dati e comunicazioni. Con l’obiettivo di ricucire non solo il Nord al Sud, ma anche la costa tirrenica alla costa adriatica e le isole al resto della Penisola. 
Servono investimenti strutturali per affrontare l’emergenza climatica, le sfide ambientali, il rischio idrogeologico e l’erosione costiera, e per accelerare i processi di ricostruzione dei territori colpiti in questi anni da terremoti e calamità naturali, come la drammatica alluvione che nella notte tra il 15 e il 16 settembre ha sconvolto la regione Marche. Consentitemi, insieme a tutti voi, di rinnovare qui il cordoglio per le vittime e la vicinanza a tutta la comunità: siamo al vostro fianco, non vi abbandoneremo, contate su di noi.
Intendiamo tutelare le infrastrutture strategiche nazionali assicurando la proprietà pubblica delle reti, sulle quali le aziende potranno offrire servizi in regime di libera concorrenza, a partire da quella delle comunicazioni. La transizione digitale, fortemente sostenuta dal PNRR, deve accompagnarsi alla sovranità tecnologica, al cloud nazionale e alla cyber-security. 
E vogliamo finalmente introdurre una clausola di salvaguardia dell’interesse nazionale, anche sotto l’aspetto economico, per le concessioni di infrastrutture pubbliche, come autostrade e aeroporti. Perché il modello degli oligarchi seduti su pozzi di petrolio ad accumulare miliardi senza neanche assicurare investimenti non è un modello di libero mercato degno di una democrazia occidentale. 
L’Italia deve tornare ad avere una politica industriale, puntando su quei settori nei quali può contare su un vantaggio competitivo. Penso al marchio, fatto di moda, lusso, design, fino all’alta tecnologia. Fatto di prodotti di assoluta eccellenza in campo agroalimentare, che devono essere difesi in sede europea e con una maggiore integrazione della filiera a livello nazionale, anche per ambire a una piena sovranità alimentare non più rinviabile. Che non significa, ovviamente, mettere fuori commercio l’ananas, come qualcuno ha detto, ma più banalmente garantire che non dipenderemo da Nazioni distanti da noi per dare da mangiare ai nostri figli. Penso alla favorevole posizione dell’Italia nel Mediterraneo e alle opportunità legate all’economia del mare, che può e deve diventare un asset strategico per l’Italia intera e in particolare per lo sviluppo del Meridione. E penso alla bellezza. 
Sì, perché l’Italia è la Nazione che più di ogni altra al mondo racchiude l’idea di bellezza paesaggistica, artistica, narrativa, espressiva. Tutto il mondo lo sa, ci ama per questo e per questo vuole comprare italiano, conoscere la nostra storia e venire in vacanza da noi. È un orgoglio certo, ma soprattutto è una risorsa economica di valore inestimabile, che alimenta la nostra industria turistica e culturale. E aggiungo che tornare a puntare sul valore strategico dell’italianità vuol dire anche promuovere la lingua italiana all’estero e valorizzare il legame con le comunità italiane presenti in ogni parte del mondo che sono parte integrante della nostra.
Perché tutti gli obiettivi di crescita possano essere raggiunti serve una rivoluzione culturale nel rapporto tra Stato e sistema produttivo, che deve essere paritetico e di reciproca fiducia. Chi oggi ha la forza e la volontà di fare impresa in Italia va sostenuto e agevolato, non vessato e guardato con sospetto, perché la ricchezza la creano le aziende con i loro lavoratori, non lo Stato con decreti o editti. Il motto di questo Governo sarà: “non disturbare chi vuole fare”.
Le imprese chiedono soprattutto meno burocrazia, regole chiare e certe, risposte celeri e trasparenti. Affronteremo il problema partendo da una strutturale semplificazione e deregolamentazione dei procedimenti amministrativi per dare stimolo all’economia, alla crescita e agli investimenti, anche perché tutti sappiamo quanto l’eccesso normativo, burocratico e regolamentare aumenti esponenzialmente il rischio di irregolarità, contenziosi e corruzione. Un male che abbiamo il dovere di estirpare.
Abbiamo bisogno di meno regole, più chiare per tutti e di un nuovo rapporto tra cittadino e pubblica amministrazione, perché il cittadino non si senta parte debole di fronte a uno Stato tiranno che non ne ascolta le esigenze e ne frustra le aspettative. 
Da questa rivoluzione copernicana dovrà nascere un nuovo patto fiscale che poggerà su tre pilastri. Il primo: ridurre la pressione fiscale su imprese e famiglie attraverso una riforma all’insegna dell’equità; penso, ad esempio, alla progressiva introduzione del quoziente familiare, ma penso all’estensione della tassa piatta per le partite IVA dagli attuali 65 mila euro a 100 mila euro di fatturato. E, accanto a questa, partire per una tassa piatta, dall’introduzione della tassa piatta sull’incremento di reddito rispetto al massimo raggiunto nel triennio precedente: una misura virtuosa, con limitato impatto per le casse dello Stato, che può essere un forte incentivo alla crescita. 
Il secondo pilastro: una tregua fiscale per consentire a cittadini e imprese, in particolare PMI, in difficoltà di regolarizzare la propria posizione con il fisco. 
E in ultimo, una serrata lotta all’evasione che deve partire da evasori totali, grandi imprese e grandi frodi sull’IVA, e soprattutto deve essere vera lotta all’evasione, non caccia al gettito. È la ragione per la quale intendiamo partire da una modifica dei criteri di valutazione dei risultati dell’Agenzia delle entrate, che vogliamo ancorare agli importi effettivamente incassati e non alle semplici contestazioni, come incredibilmente è avvenuto finora. 
Imprese e lavoratori chiedono da tempo come priorità non rinviabile la riduzione del cuneo fiscale e contributivo. L’eccessivo carico fiscale sul lavoro è uno dei principali ostacoli alla creazione di nuova occupazione e alla competitività delle nostre imprese sui mercati internazionali. L’obiettivo che ci diamo è intervenire gradualmente per arrivare a un taglio di almeno cinque punti del cuneo in favore di imprese e lavoratori per alleggerire il carico fiscale delle prime e aumentare le buste paga dei secondi. Per incentivare le aziende ad assumere abbiamo in mente un meccanismo fiscale che premi le attività ad alta densità di lavoro - “più assumi meno paghi”, lo avevamo sintetizzato - ma ovviamente questo non deve far venir meno il necessario sostegno all’innovazione tecnologica. 
Parlando di impresa e di lavoro, il pensiero va alle decine di tavoli di crisi ancora aperti, a cui dedicheremo il massimo impegno, e a quelle migliaia di lavoratori autonomi che non si sono più rialzati dopo la pandemia. A loro, che sono stati spesso ingiustamente trattati come figli di un Dio minore, vogliamo riconoscere tutele adeguate, in linea con quelle giustamente garantite ai lavoratori dipendenti, perché siamo sempre stati al fianco di quei quasi 5 milioni di lavoratori autonomi, tra artigiani, commercianti e liberi professionisti, che costituiscono un asse portante dell’economia italiana e non smetteremo ora. Per noi, un lavoratore è un lavoratore. 
Le tutele adeguate vanno riconosciute anche a chi, dopo una vita di lavoro, va in pensione o vorrebbe andarci. Intendiamo facilitare la flessibilità in uscita con meccanismi compatibili con la tenuta del sistema presidenziale, previdenziale - chiedo scusa - partendo, nel poco tempo a disposizione per la prossima legge di bilancio, dal rinnovo delle misure in scadenza a fine anno, ma la priorità per il futuro dovrà essere un sistema pensionistico che garantisca anche le giovani generazioni e chi percepirà l’assegno solo in base al regime contributivo, perché è una bomba sociale che noi continuiamo a ignorare, ma che in futuro investirà milioni di attuali lavoratori che si ritroveranno con assegni addirittura molto più bassi di quelli, già inadeguati, che vengono percepiti oggi. 
C’è un tema di povertà dilagante che noi non possiamo ignorare. Sua Santità Papa Francesco, a cui rivolgo un affettuoso saluto, ha di recente ribadito un concetto importante: “La povertà - ha detto - non si combatte con l’assistenzialismo, la porta della dignità di un uomo è il lavoro”. È una verità profonda che soltanto chi la povertà l’ha conosciuta da vicino può apprezzare davvero. È questa la strada che intendiamo percorrere: vogliamo mantenere e, laddove possibile, migliorare il doveroso sostegno economico per i soggetti effettivamente fragili non in condizioni di lavorare: penso ai pensionati in difficoltà, agli invalidi, a cui va aumentato in ogni modo il grado di tutela, e anche a chi privo di reddito ha figli minori di cui farsi carico. A loro non sarà negato il doveroso aiuto dello Stato, ma per gli altri, per chi è in grado di lavorare, la soluzione non può essere il reddito di cittadinanza, ma il lavoro, la formazione e l’accompagnamento al lavoro, anche sfruttando appieno le risorse e le possibilità messe a disposizione dal Fondo sociale europeo, perché, per come è stato pensato e realizzato, il reddito di cittadinanza ha rappresentato una sconfitta per chi era in grado di fare la sua parte per l’Italia, oltre che per se stesso e per la sua famiglia. 
E se sul reddito di cittadinanza in quest’Aula esistono posizioni diversificate, sono certa che tutti concordiamo sull’importanza di porre fine alla tragedia degli incidenti, anche mortali, sul lavoro. Il tema, qui, non è introdurre nuove norme, ma piuttosto garantire la piena attuazione di quelle che esistono, perché, come ha ricordato anche il sindacato, da ultimo con la manifestazione di sabato scorso, non possiamo accettare che un ragazzo di 18 anni come Giuliano De Seta - e cito lui per ricordare tutte le vittime - esca di casa per andare al lavoro e non vi faccia mai più ritorno.
Serve colmare il grande divario esistente tra formazione e competenze richieste dal mercato del lavoro con percorsi formativi specifici, certamente, ma ancora prima grazie a una formazione scolastica e universitaria più attente alle dinamiche del mercato del lavoro. L’istruzione è il più formidabile strumento per aumentare la ricchezza di una Nazione, sotto tutti i punti di vista, perché il capitale materiale non è niente se non c’è anche il capitale umano. 
Per questo la scuola e l’università torneranno centrali nell’azione di Governo, perché rappresentano una risorsa strategica fondamentale per l’Italia, per il suo futuro e per i suoi giovani. Si è polemizzato sulla nostra scelta di rilanciare la correlazione tra istruzione e merito. Rimango francamente colpita. Diversi studi dimostrano come, oggi, chi vive in una famiglia agiata abbia una chance in più per recuperare le lacune di un sistema scolastico appiattito al ribasso, mentre gli studenti dotati di minori risorse vengono danneggiati da un insegnamento che non dovesse premiare il merito, perché quelle lacune non le colmerà nessun altro.
L’Italia non è un Paese per giovani. La nostra società nel tempo si è sempre più disinteressata del loro futuro, persino del diffuso fenomeno di quei giovani che si autoescludono dal circuito formativo e lavorativo, così come della crescente emergenza delle devianze, fatte di droga, alcolismo, criminalità. E la pandemia ha decisamente peggiorato questa condizione e, di fronte a questo scenario preoccupante, la proposta principe di certa politica in questi mesi è stata promettere a tutti la cannabis libera, perché era la risposta più facile. Ma noi, a differenza di altri, non siamo qui per fare la cosa più facile. Intendiamo: lavorare sulla crescita dei giovani a 360 gradi, promuovere le attività artistiche e culturali e, accanto a queste, lo sport, straordinario strumento di socialità, di formazione umana e di benessere; lavorare sulla formazione scolastica, per lo più affidata all’abnegazione e al talento dei nostri insegnanti, spesso lasciati soli a nuotare in un mare di carenze strutturali, tecnologiche e motivazionali; garantire salari e tutele decenti, borse di studio per i meritevoli, favorire la cultura di impresa e il prestito d’onore. Lo dobbiamo a questi ragazzi, ai quali abbiamo tolto tutto per lasciar loro solo debiti da ripagare! E lo dobbiamo all’Italia, che 161 anni fa è stata unificata dai giovani eroi del Risorgimento e che oggi, dall’entusiasmo e dal coraggio dei suoi giovani, può e deve essere ricostruita! 
Sappiamo che ai giovani sta particolarmente a cuore la difesa dell’ambiente naturale. Ce ne faremo carico, perché, come ebbe a scrivere Roger Scruton, uno dei più grandi maestri del pensiero conservatore europeo, “l’ecologia è l’esempio più vivo dell’alleanza tra chi c’è, chi c’è stato e chi verrà dopo di noi”. Proteggere il nostro patrimonio naturale ci impegna esattamente, come la tutela del patrimonio di cultura, tradizioni e spiritualità, che abbiamo ereditato dai nostri padri perché lo potessimo trasmettere ai nostri figli. Non c’è un ecologista più convinto di un conservatore; ma quello che ci distingue da certo ambientalismo ideologico è che noi vogliamo difendere la natura con l’uomo dentro, coniugando sostenibilità ambientale, economica e sociale. Accompagnare le imprese e i cittadini verso la transizione verde, senza consegnarci a nuove dipendenze strategiche e rispettando il principio di neutralità tecnologica: sarà questo il nostro approccio.
Io penso di conoscere abbastanza bene l’universo dell’impegno giovanile, una palestra di vita meravigliosa, indipendentemente dalle idee politiche che si sceglie di difendere e promuovere. Confesso che difficilmente riuscirò a non provare un moto di simpatia anche per coloro che scenderanno in piazza per contestare le politiche del nostro Governo, perché inevitabilmente tornerà nella mia mente una storia che è stata anche la mia. Io ho partecipato a tantissime manifestazioni, ho organizzato tantissime manifestazioni nella mia vita, e penso che ciò mi abbia insegnato molto più di quanto non mi abbiano insegnato molte altre cose. Quindi, voglio parlare a questi ragazzi che inevitabilmente scenderanno in piazza anche contro di noi. Ricordo una frase di Steve Jobs, che diceva: “Siate affamati, siate folli”. Vorrei aggiungere anche: “Siate liberi”, perché è nel libero arbitrio la grandezza dell’essere umano.
C’è poi un’altra istituzione formativa importante, accanto a scuola e università, forse la più importante di tutte, ed è ovviamente la famiglia, nucleo primario delle nostre società, culla degli affetti e luogo nel quale si forma l’identità di ognuno di noi; intendiamo sostenerla e tutelarla e, con questa, sostenere la natalità, che nel 2021 ha registrato il tasso di nascite più basso dall’Unità d’Italia a oggi; per uscire dalla glaciazione demografica e tornare a produrre quegli anni di futuro, quel PIL demografico di cui abbiamo bisogno serve un piano imponente, economico ma anche culturale, per riscoprire la bellezza della genitorialità e rimettere la famiglia al centro della società. È, allora, un nostro impegno, preso anche in campagna elettorale, quello di aumentare gli importi dell’assegno unico universale e aiutare le giovani coppie a ottenere un mutuo per la prima casa, lavorando progressivamente anche per l’introduzione del quoziente familiare. E visto che i progetti familiari vanno di pari passo con il lavoro, vogliamo incentivare in ogni modo l’occupazione femminile, premiando quelle aziende che adottano politiche che offrono soluzioni efficaci per conciliare i tempi casa-lavoro e sostenendo i comuni per garantire asili nido gratuiti e aperti fino all’orario di chiusura dei negozi e degli uffici. L’Italia ha bisogno di una nuova alleanza intergenerazionale, che abbia nella famiglia il suo pilastro e rafforzi il legame che unisce le generazioni, i figli con i nonni, i giovani con gli anziani, che vanno, a loro volta, protetti valorizzati e sostenuti, perché rappresentano le nostre radici e la nostra storia.
Diceva Montesquieu che “la libertà è quel bene che fa godere di ogni altro bene”. La libertà è il fondamento di una vera società delle opportunità, è la libertà che deve guidare il nostro agire, libertà di essere, di fare, di produrre. Un Governo di centrodestra non limiterà mai le libertà esistenti di cittadini e imprese. Vedremo, alla prova dei fatti, anche su diritti civili e aborto, chi mentiva e chi diceva la verità in campagna elettorale su quali fossero le nostre reali intenzioni.
Libertà. Libertà e democrazia sono gli elementi distintivi della civiltà europea contemporanea, nei quali da sempre mi riconosco e, dunque, anche qui, a dispetto di quello che strumentalmente si è sostenuto, non ho mai provato simpatia o vicinanza nei confronti dei regimi antidemocratici; per nessun regime, fascismo compreso, esattamente come ho sempre reputato le leggi razziali del 1938 il punto più basso della storia italiana, una vergogna che segnerà il nostro popolo per sempre.
I totalitarismi del Novecento hanno dilaniato l’intera Europa, non solo l’Italia, per più di mezzo secolo, in una successione di orrori che ha investito gran parte degli Stati europei. E l’orrore e i crimini, da chiunque vengano compiuti, non meritano giustificazioni di sorta e non si compensano con altri orrori e altri crimini. Nell’abisso non si pareggiano mai i conti: si precipita e basta.
Ho conosciuto giovanissima il profumo della libertà, l’ansia per la verità storica e il rigetto per qualsiasi forma di sopruso o discriminazione proprio militando nella destra democratica italiana. Una comunità di uomini e donne che ha sempre agito alla luce del sole e a pieno titolo nelle nostre istituzioni repubblicane, anche negli anni più bui della criminalizzazione e della violenza politica, quando, nel nome dell’antifascismo militante, ragazzi innocenti venivano uccisi a colpi di chiave inglese. Quella lunga stagione di lutti ha perpetuato l’odio della guerra civile e allontanato una pacificazione nazionale che proprio la destra democratica italiana, più di ogni altro, da sempre auspica. 
Da allora, la comunità politica da cui provengo ha compiuto sempre passi in avanti, verso una piena e consapevole storicizzazione del Novecento, ha assunto importanti responsabilità di Governo, giurando sulla Costituzione repubblicana, come abbiamo avuto l’onore di fare ancora poche ore fa. Ha affermato e incarnato, senza alcuna ambiguità, i valori della democrazia liberale, che sono la base dell’identità comune del centrodestra italiano e da cui non defletteremo un solo centimetro. Combatteremo qualsiasi forma di razzismo, antisemitismo, violenza politica e discriminazione. 
E di libertà molto si è discusso in epoca di pandemia. Il COVID è entrato nelle nostre vite quasi tre anni fa e ha portato alla morte di oltre 177 mila persone, in Italia. Se siamo usciti al momento dall’emergenza è soprattutto merito del personale sanitario, della professionalità e dell’abnegazione con le quali ha salvato migliaia di vite umane. A loro, ancora una volta, va la nostra gratitudine. E, con loro, il mio ringraziamento va ai lavoratori dei servizi essenziali, che non si sono mai fermati, e alla straordinaria realtà del nostro Terzo settore, rappresentante virtuoso di quei corpi intermedi che consideriamo vitali per la società.
Purtroppo, non possiamo escludere una nuova ondata di COVID o l’insorgere, in futuro, di una nuova pandemia, ma possiamo imparare dal passato, per farci trovare pronti. L’Italia ha adottato le misure più restrittive dell’intero Occidente, arrivando a limitare fortemente le libertà fondamentali di persone e attività economiche, ma, nonostante questo, è tra gli Stati che hanno registrato i peggiori dati in termini di mortalità e contagi. Qualcosa decisamente non ha funzionato e, dunque, voglio dire, fin d’ora, che non replicheremo, in nessun caso, quel modello.
L’informazione corretta, la prevenzione e la responsabilizzazione sono più efficaci della coercizione, in tutti gli ambiti, e l’ascolto dei medici sul campo è più prezioso delle linee guida scritte da qualche burocrate, quando si ha a che fare con pazienti in carne ed ossa. Soprattutto, se si chiede responsabilità ai cittadini, i primi a doverla dimostrare sono coloro che la chiedono. Occorrerà fare chiarezza su quanto avvenuto durante la gestione della crisi pandemica: lo si deve a chi ha perso la vita e a chi non si è risparmiato nelle corsie degli ospedali, mentre altri facevano affari milionari con la compravendita di mascherine e respiratori.
La legalità sarà la stella polare dell’azione di Governo. Io ho iniziato a fare politica a 15 anni, come ormai molti sanno, all’indomani della strage di via D’Amelio, nella quale la mafia uccise il giudice Paolo Borsellino. Ho cominciato a fare politica allora, spinta dall’idea che non si potesse rimanere a guardare, che la rabbia e l’indignazione andassero in qualche modo tradotte in impegno civico. Il percorso che mi ha portato oggi a essere Presidente del Consiglio italiano nasce dall’esempio di quell’eroe. Quando, dopo aver letto la lista dei Ministri, sono venuta a trovare il Presidente Fontana, un paio di giorni fa, sono entrata a Montecitorio e, quando ho trovato, all’inizio dello scalone e alla fine dello scalone, una foto di Paolo Borsellino, ho pensato che si chiudesse un cerchio.
Affronteremo il cancro mafioso a testa alta, come ci hanno insegnato i tanti eroi che, con il loro coraggio, hanno dato l’esempio a tutti gli italiani, rifiutandosi di girare lo sguardo o di scappare anche quando sapevano che quella tenacia probabilmente li avrebbe condotti alla morte. Magistrati, politici, agenti di scorta, militari, semplici cittadini, sacerdoti; giganti come Giovanni Falcone, Francesca Morvillo, Rosario Livatino, Rocco Chinnici, Pio La Torre, Carlo Alberto Dalla Chiesa, Piersanti Mattarella, Emanuela Loi, Libero Grassi, Don Pino Puglisi, e con loro un lunghissimo elenco di uomini e donne che non dimenticheremo. La lotta alla mafia ci troverà in prima linea; da questo Governo criminali e mafiosi avranno solo disprezzo e inflessibilità!
E legalità vuol dire anche una giustizia che funzioni, con un’effettiva parità tra accusa e difesa e una durata ragionevole dei processi, che non è solo una questione di civiltà giuridica e di rispetto dei diritti fondamentali dei cittadini, ma anche di crescita economica. La lentezza della giustizia ci costa almeno un punto di PIL l’anno, secondo le stime di Bankitalia. Lavoreremo per restituire ai cittadini la garanzia di vivere in una Nazione sicura, rimettendo al centro il principio fondamentale della certezza della pena, grazie anche a un nuovo piano carceri. Dall’inizio di quest’anno, sono stati 71 i suicidi in carcere. Non è degno di una Nazione civile, come indegne sono spesso le condizioni di lavoro dei nostri agenti di Polizia penitenziaria.
Con la stessa determinazione rivedremo anche la riforma dell’ordinamento giudiziario, per mettere fine alle logiche correntizie che minano la credibilità della magistratura italiana. E permettetemi di dire un’altra cosa: noi abbiamo assunto l’impegno di limitare l’eccesso di discrezionalità nella giustizia minorile, con procedure di affidamento e di adozione garantite e oggettive, perché non ci siano mai più casi Bibbiano. Intendiamo portare a termine questo impegno.
Gli italiani avvertono il peso insopportabile di città insicure, in cui non c’è tutela immediata, in cui si percepisce l’assenza dello Stato. Vogliamo prendere l’impegno di riavvicinare i cittadini alle istituzioni, ma anche di riportare in ogni città la presenza fisica dello Stato. Vogliamo fare della sicurezza un dato distintivo di questo Esecutivo, al fianco delle nostre Forze dell’ordine, che voglio ringraziare oggi, qui, per l’abnegazione con la quale svolgono il proprio lavoro, in condizioni spesso impossibili e con uno Stato che a volte ha dato l’impressione di essere più solidale con chi minava la nostra sicurezza di quanto lo fosse con chi invece quella sicurezza rischiava la vita per garantirla!
Sicurezza e legalità, certo, riguardano anche una corretta gestione dei flussi migratori. Secondo un principio semplice: in Italia, come in qualsiasi altro Stato serio, non si entra illegalmente; si entra legalmente, attraverso i “decreti flussi”.
In questi anni di terribile incapacità nel trovare le giuste soluzioni alle diverse crisi migratorie, troppi uomini, donne e bambini hanno trovato la morte in mare, nel tentativo di arrivare in Italia. Troppe volte abbiamo detto “mai più”, per poi ripeterlo ancora e ancora. Questo Governo vuole, quindi, perseguire una strada poco percorsa fino ad oggi: fermare le partenze illegali, spezzando finalmente il traffico di esseri umani nel Mediterraneo.
La nostra intenzione è sempre la stessa, ma, se non volete che si parli di blocco navale, lo dico così: è nostra intenzione recuperare la proposta originaria della missione navale Sophia dell’Unione europea, che nella terza fase, prevista e mai attuata, prevedeva proprio il blocco delle partenze dei barconi dal Nordafrica. Intendiamo proporlo in sede europea, attuarlo in accordo con le autorità del Nordafrica, accompagnato dalla creazione sui territori africani di hotspot gestiti da organizzazioni internazionali, dove poter vagliare le richieste di asilo e distinguere chi ha diritto a essere accolto in Europa da chi quel diritto non ce l’ha, perché non intendiamo, in alcun modo, mettere in discussione il diritto di asilo per chi fugge da guerre e persecuzioni!
Tutto quello che noi vogliamo fare in rapporto al tema dell’immigrazione è impedire che la selezione di ingresso in Italia la facciano gli scafisti.
E allora mancherà un’ultima cosa da fare, forse la più importante: rimuovere le cause che portano i migranti, soprattutto i più giovani, ad abbandonare la propria terra, le proprie radici culturali e la propria famiglia per cercare una vita migliore in Europa. Il prossimo 27 ottobre ricorrerà il sessantesimo anniversario della morte di Enrico Mattei, un grande italiano che fu tra gli artefici della ricostruzione postbellica, capace di stringere accordi di reciproca convenienza con Nazioni di tutto il mondo. Ecco, credo che l’Italia debba farsi promotrice di un “piano Mattei” per l’Africa, un modello virtuoso di collaborazione e di crescita tra Unione europea e Nazioni africane, anche per contrastare il preoccupante dilagare del radicalismo islamista, soprattutto nell’area subsahariana. E ci piacerebbe così recuperare finalmente, dopo anni in cui si è preferito indietreggiare, il ruolo strategico che l’Italia ha nel Mediterraneo.
Mi avvio a concludere, colleghi, ringraziandovi ovviamente per la pazienza. Non sarà una navigazione facile, quella del Governo che si appresta a chiedere la fiducia al Parlamento, per la gravosità delle scelte che saremo chiamati ad affrontare, ma anche per, diciamo così, un pregiudizio politico che spesso colgo nelle analisi che ci riguardano. Credo però che, in parte, sia giustificato. In fondo io sono la prima donna che arriva alla Presidenza del Consiglio, vengo da una storia politica che è stata spesso relegata ai margini della storia repubblicana e non ci arrivo tra le braccia di un contesto familiare favorevole o grazie a amicizie importanti; sono quello che gli inglesi definirebbero un underdog, diciamo così, lo sfavorito, quello che, per riuscire, deve stravolgere tutti i pronostici. È quello che intendo fare ancora, stravolgere i pronostici, con l’aiuto di una valida squadra di Ministri e sottosegretari, con la fiducia e il sostegno di chi sceglierà di votare per noi, con le critiche che arriveranno da chi voterà contro questo Governo, perché, alla fine di questa avventura, a me interesserà una cosa sola: sapere che abbiamo fatto tutto quello che potevamo fare per dare agli italiani una Nazione migliore. A volte riusciremo, a volte falliremo, ma state certi che non indietreggeremo, non getteremo la spugna, non tradiremo.
Nel giorno in cui il nostro Governo ha giurato nelle mani del Capo dello Stato ricorreva la memoria liturgica di Giovanni Paolo II, un Pontefice, uno statista, un Santo che io ho avuto l’onore di conoscere personalmente. Mi ha insegnato una cosa fondamentale della quale io ho sempre fatto tesoro. “La libertà - diceva - non consiste nel fare ciò che ci piace, ma nell’avere il diritto di fare ciò che si deve”. Io sono sempre stata una persona libera, sarò sempre una persona libera e, per questo, intendo fare esattamente quello che devo.
Grazie.
 
",2022-10-25,https://www.governo.it/it/articolo/le-dichiarazioni-programmatiche-del-governo-meloni/20770
